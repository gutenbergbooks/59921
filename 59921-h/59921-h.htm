<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=iso-8859-1" />
<title>The Project Gutenberg eBook of Drottning Moi-Même, by Elisabeth Kuylenstierna-Wenster</title>
   <link rel="coverpage" href="images/cover.jpg" />
   <!-- TITLE="Drottning Moi-Même" -->
   <!-- AUTHOR="Elisabeth Kuylenstierna-Wenster" -->
   <!-- LANGUAGE="sv" -->
   <!-- PUBLISHER="Idun, Stockholm" -->
   <!-- DATE="1909" -->
   <!-- COVER="images/cover.jpg" -->

<style type='text/css'>

body       { margin-left:15%; margin-right:15%; }

div.frontmatter { page-break-before:always; }
.ser       { text-indent:0; text-align:center; margin-top:1em; margin-bottom:1em;
             font-size:0.8em; text-decoration:underline; }
h1.title   { text-indent:0; text-align:center; margin-bottom:1em; }
.aut       { text-indent:0; text-align:center; line-height:2em; margin-bottom:1em; }
.aut .line2 { font-size:0.8em; }
.hon       { text-indent:0; text-align:center; font-size:0.8em; margin-bottom:1em; }
.logo      { margin-bottom:2em; }
.pub       { text-indent:0; text-align:center; }
.pub .line1 { font-size:0.8em; }
.pub .line2 { font-variant:small-caps; }
.printer   { text-indent:0; text-align:center; margin-top:8em; margin-bottom:4em; }
.printer .line1 { font-size:0.8em; }

h2         { text-indent:0; text-align:center; margin-top:3em; margin-bottom:1em; }
h2 .line1  { font-weight:normal; font-size:0.8em; }
div.chapter{ page-break-before:always; }

p          { margin:0; text-align:justify; text-indent:1em; }
p.first    { text-indent:0; }
span.firstchar { float:left; clear:left; font-size:3em; line-height:0.85em; }
span.prefirstchar { font-size:0.33em; }
p.noindent { text-indent:0; }
div.letter { margin-top:1em; margin-bottom:1em; }
p.addr     { text-indent:0; margin-left:3em; }
p.date     { text-indent:0; margin-left:3em; }
p.sign     { text-indent:0; text-align:right; margin-right:1em; }
p.end      { text-indent:0; text-align:center; margin:1em; }
p.tb       { text-indent:0; text-align:center; margin:1em; }

/* spans */
em         { font-style:italic; }
.hidden    { display:none; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em;
             font-size:0.8em; }
.stanza .verse { text-align:left; text-indent:-2em; margin-left:2em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-size:0.8em; line-height:1.2em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }
.trnote .transnote { text-indent:0; text-align:center; font-weight:bold; }

/* page numbers */
a[title].pagenum { position: absolute; right: 1%; }
a[title].pagenum:after { content: attr(title); color: gray; background-color: inherit;
              letter-spacing: 0; text-indent: 0; text-align: right; font-style: normal;
              font-variant: normal; font-weight: normal; font-size: x-small;
              border: 1px solid silver; padding: 1px 4px 1px 4px;
              display: inline; }

div.centerpic { text-align:center; text-indent:0; display:block; }

@media handheld {
   body { margin-left:0; margin-right:0; }
   div.poem-container div.poem { display:block; margin-left:2em; }
   span.firstchar { float:left; }
   a.pagenum { display:none; }
   a.pagenum:after { display:none; }
}

</style>
</head>

<body>


<pre>

Project Gutenberg's Drottning Moi-Même, by Elisabeth Kuylenstierna-Wenster

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: Drottning Moi-Même
       Historisk silhuett

Author: Elisabeth Kuylenstierna-Wenster

Release Date: July 15, 2019 [EBook #59921]

Language: Swedish

Character set encoding: ISO-8859-1

*** START OF THIS PROJECT GUTENBERG EBOOK DROTTNING MOI-MÊME ***




Produced by Gun-Britt Carlsson, Lars-Håkan Svensson, Jens
Sadowski, and the Online Distributed Proofreading Team at
http://www.pgdp.net






</pre>


<div class="frontmatter chapter">
<p class="ser">
IDUNS ROMANBIBLIOTEK XLVIII
</p>

<h1 class="title">
DROTTNING MOI-MÊME
</h1>

<p class="aut">
<span class="line1">HISTORISK SILHUETT</span><br />
<span class="line2">AF</span><br />
<span class="line3">ELISABETH KUYLENSTIERNA-WENSTER</span>
</p>

<p class="hon">
BELÖNAD MED HEDERSOMNÄMNANDE VID<br />
IDUNS ROMANPRISTÄFLING 1908
</p>

<div class="centerpic logo">
<img src="images/logo.jpg" alt="" /></div>

<p class="pub">
<span class="line1">STOCKHOLM</span><br />
<span class="line2">Iduns Redaktion 1909</span>
</p>

</div>

<div class="frontmatter chapter">
<p class="printer">
<span class="line1">STOCKHOLM 1909</span><br />
<span class="line2">WILHELMSSONS BOKTRYCKERI A.-B.</span>
</p>

</div>

<div class="chapter">

<h2 class="chapter" id="chapter-0-1">
<a id="page-3" class="pagenum" title="3"></a>
<span class="line1">I.</span><br />
<span class="line2">Barnet med segerhufvan.</span>
</h2>

</div>

<p class="first">
<span class="firstchar">O</span><span class="postfirstchar">lof</span> drängs röda hår fladdrade i den
snåla decemberblåsten, och snögloppet hotade
idligen att släcka den fladdrande beckfacklan,
som han höll i vänstra handen, medan han
hade den högra parat att genast gripa om låsvredet
på karossdörren, när de höga fruarna
kommo ut ur porten.
</p>

<p>
Sin lufva hade han lämnat kvar uppe på
kuskbocken, ty Gud nåde honom, om han behållit
den på, när den stränga fru Ebba närmade
sig, och en sådan omänniska, att han hade tre
händer, var han icke.
</p>

<p>
Länge behöfde emellertid icke Olof vänta,
innan trinde Jerker upplät den tunga, låga ekdörren
i porten för de båda förnäma damerna.
</p>

<p>
Grefvinnan Ebbas storväxta, kraftiga gestalt
skymde nästan bort den lilla blyga och tafatta
fru Anna Bååt, hvilken sistnämnda, så rikskanslerns
hustru hon än var, beskedligt makade åt
sig och lämnade Ebba Leijonhufvud till Hörningsholm
företrädet.
</p>

<p>
Sist kom den lugna, blida Kerstin Horn,
insvept i en vid, mörk kappa, så att endast den
<a id="page-4" class="pagenum" title="4"></a>
tunna, smala nässpetsen syntes. Hon bar sin
härskarinnas, fru Ebbas fotpåse, och stod denna
ut under kappan på ett sätt, hvilket så när lockat
Olof dräng till vanvördigt grin.
</p>

<p>
Skyndsamt stego damerna in i karossen, häftande
samman sina veckrika kjolar så godt det
lät sig göra, och kusken, som visste, att det
skulle bära af till »Fyrkanten», manade strax
på hästarna.
</p>

<p>
För fru Ebba var det något nytt och rätt
agreabelt att befinna sig i Stockholm, hvarifrån
hon för sex år sedan förvisat både sig själf och
sin andre man, den snälle, medgörlige Klas Karlsson
Horn. Han måste något hufvudstupa lämna
den silfverglänsande hofmarskalksstafven, då fru
Ebba icke ville finna sig i att gå efter de högfärdiga
grefvinnorna Brahe och det nymodens
De la Gardieska packet. Medan hon varit Sturens
hustru, hade hon ansetts som Sveriges första
grefvinna, och hon tänkte så förblifva till sin död.
</p>

<p>
Med Axel Oxenstierna och hans hus hade
hon emellertid alltid stått på vänskaplig fot, och
när nu fru Anna skrifvit henne till och bedt
henne vara henne ett kraftigt stöd under hennes
käre herres frånvaro, kunde hon detta intet neka
utan hade till och med lämnat sina gårdar och
flyttat till Stockholm öfver vintern, där Sturarne
hade hus vid Kinstugatan.
</p>

<p>
Dessutom förestod en viktig tilldragelse uppe
i »Fyrkanten». Drottningen skulle få en tronarfvinge,
och denna gång hade alla tecken tydt
på, att det skulle bli en son, och vid slik märklig
händelse måste högadelns fruar samlas omkring
<a id="page-5" class="pagenum" title="5"></a>
drottningen och hålla allt ondt och farligt borta
med sina böner.
</p>

<p>
Nu &mdash; klockan var väl sex om kvällen &mdash;
hade ett ilbud kommit från slottet befallande
fruarna dit upp, ty hennes majestäts stund var
för visso inne. Fru Ebba hade tillbragt dagen
hos fru Anna, medan pigor och drängar eldade
upp hennes egna gemak.
</p>

<p>
Medan karossen skakade fram på de mörka,
gropiga gatorna, samspråkade de båda damerna
med höjda röster, ty trots snön bullrade de tunga
hjulen erbarmligt mot kullerstenarna. En tämligen
lång och oangenäm omväg måste ock tagas
då nybyggnaden i Sankt Niklas&rsquo; brink hindrade
all körsel.
</p>

<p>
Det var anno 1626, och naturligtvis talade
man därför om eröfringen af Liffland, hvilken
gifvit de svenska herrarne så många gods, gårdar
och dyrbarheter i handom.
</p>

<p>
Fru Ebba hade denna samma dag anländt
från Tullgarn, och liflig som hon var, ville hon
strax ha reda på händelsernas gång.
</p>

<p>
»Hans majestät kungen har varit min käre
herre mycket nådig,» berättade fru Anna blygsamt,
liksom rädd att på något sätt förhäfva sig
eller fara med uppblåst skryt. »Han har skänkt
honom både Volmars och Vendens gods i Liffland.»
</p>

<p>
»Ja, fuller torde herr Axel vara förtjänt af
slika vedermälen,» inföll fru Ebba rappt, »han
är kungahuset en tro man.»
</p>

<p>
»Det är han för visso,» medgaf fru Anna
lyckligt, »men,» tillade hon suckande, »hårdt är
<a id="page-6" class="pagenum" title="6"></a>
det, att han så tidt skall vara ur landet för de
många krigens skull. Nu är han i Preussen,
och Gud den högste vet, när jag ser honom igen.»
</p>

<p>
»Tocket får man vänja sig vid,» genmälde
fru Ebba. »I har ju edra barn att fröjdas åt.
Jungfru Kristina är allaredan giftasvuxen. Hade
jag min Annika-lill så långt! Men Herren vete,
om jag någonsin får se henne växa upp till
jungfru, och hon är min enda.»
</p>

<p>
»Är hon immer lika svag till hälsan?» sporde
fru Anna deltagande.
</p>

<p>
»Ja, intet hjälper. Jag har låtit henne dricka
mjöd med rå saffran och bomolja. Kryddadt vin
och bärnstensolja har jag ock pröfvat, och dagligen
har jag gifvit henne att tugga på tormentillarot.»
</p>

<p>
I sin moderliga ängslan glömde fru Ebba
för en stund alla andra angelägenheter. Lilla
Anna var värmen i hennes sinne, blomman från
ungdomsdrömmarnas Eden.
</p>

<p>
»Ja, här är fast bedröflig ynkedom, hvart
man sig vänder,» inföll fru Anna, som alltid
hade lätt för det gråtmilda. »Vår nådige konung
har ju skälfvosot, och hennes majestät lärer det
vara så illa med, att hon icke annat beställer
än gråter och jämrar sig.»
</p>

<p>
»Hon baxnar törhända för att också detta
barnet skall dö; hennes lifsfrukt tyckes icke ärft
Vasakraft,» sade fru Ebba, och som hon i detsamma
vid en krängning af karossen stötte hufvudet
emot väggen, tillade hon retad: »Tag mig
fanen, har I icke lika förbåldt eländiga vägar
här som ute i bygden.»
</p>

<p>
<a id="page-7" class="pagenum" title="7"></a>
Jungfru Kerstin var genast tillreds att sticka
en liten kudde bakom den myndiga grefvinnans
hufvud. Denna nickade blidkad och återtog:
»Nå, hur löper nu Vasaelden och det Brandenburgska
tåreslasket samman? Hans majestät får
väl hålla sin husfru med det syndiga spektakel,
som är hennes lust, dvärgar och hofnarrar. Tvi
för tockna barnsligheter, men det tyska sinnelaget
trifves bäst med lappri och joller.»
</p>

<p>
Fru Anna såg så förskräckt upp, som hade
hon väntat, att vagnen skulle remna vid detta
gudlösa tal, men när intet trolltyg förspordes
och hennes gäst satt där lika säker och karsk
som nyss, vågade hon bidraga till krönikan och
hviskande erkänna, att hon en gång hört Gustaf
Adolf säga till hennes käre herre: »Jag har
visserligen mitt huskors, som trycker, men det
förhindrar mig från att blifva öfvermodig.»
</p>

<p>
De hade nu hunnit till sitt mål, och sedan
de lämnat karossen bland de andra adliga ekipagen
på yttre borggården, hvilken vimlade af stallare
och knektar, gingo de uppför fritrappan och
genom trumpetaregången, där lifgardet paraderade,
stannade en stund och skakade ut klänningarna,
innan de fortsatte uppför nya trappor,
där drabanter stodo högresta och stela i alla
vinklar, och där pager, pigor och drängar så
snabbt lupo fram och åter, att ljusen i plåtarna
fläktade för luftdraget.
</p>

<p>
I maket med de planeter utanför drottningens
kamrar var hoffruntimret samladt. Pfalzgrefvinnan
och fru Elisabeth Ribbing voro inne hos
drottningen, men här funnos förnämliga fruar
<a id="page-8" class="pagenum" title="8"></a>
nog ändå och blomstrande unga jungfrur af landets
ädlaste släkter.
</p>

<p>
Jungfru Karin Stenbock, Kajsa-lill, som hon
kallades, hade sedan hennes farsyster, gamla
drottning Karin ändat sina dagar, kommit till
det unga hofvet, där hon trifdes i allo måtto,
änskönt hon sedigt höll sig på stort afstånd från
drottningens tyska konstmakarefölje. Nu gjorde
hon all sin flit för att hindra en dvärg, klädd
i grön taft och karmosinsammet samt med gyllene
bjällerringar kring midja och ben, att reta Pfalz
grefvinnans lilla Murre att skälla och nafsa.
</p>

<p>
Jungfru Abrahamsdotter Brahe, som stått fördjupad
i allvarligt samtal med Margareta Klingspor
om huruvida det kunde vara gagneligt att
bestryka sitt ansikte med mjölk, tagen från en
kvinna, hvilken födt piltebarn, vände sig dock
nu mot Kajsa-lill och halp henne att bli dvärgen
kvitt med ett myndigt: »Gack eder väg, I spratteldocka!»
</p>

<p>
Men dvärgen hade icke väl kilat undan,
förrän ett par narrar med fasliga skråpukar stego
in och skrämde hoffruntimret. Fru Anna Bååt
skrek högt och skylde sin lilla person i en fönstersmyg
bakom de guldfransade gardinerna, men
fru Ebba visste bättre råd. Med sin stora, kraftiga
hand makade hon först den ene, sedan den
andre mot dörren och sade kärft:
</p>

<p>
»Här är intet gyckel före i denna stund, och
eder tyska rotvälska förlustar oss platt intet. Vi
bida en son till huset Vasa, en Sveriges blifvande
kung.»
</p>

<p>
I ett hörn af gemaket sutto vid ett bord, på
<a id="page-9" class="pagenum" title="9"></a>
hvilket en stjärnkarta var utbredd, den lärde magister
Forsius, Tycho Brahes lärjunge Schomerus
och den berömde unge arkiatern, professorn i
Uppsala Johan Franck.
</p>

<p>
Alla tre betraktade ifrigt ett stort pendelur
och mumlade halfhögt sina iakttagelser. Efter
allt hvad de sett i stjärnorna syntes det dem
omöjligt, att icke konungen, drottningen eller
barnet snarliga skulle dö.
</p>

<p>
Forsius strök öfver sitt släta, tunna hår och
jämkade den oglättade kragen bättre tillrätta,
innan han med siareton yttrade:
</p>

<p>
»Men får detta barnet lefva i fyra och tjugu
timmar, varder däraf något stort.»
</p>

<p>
Franck såg ned på papperet, där han antecknat
sig till minnes stjärnornas ställning. Ganska
riktigt: planeterna Venus, Merkurius och
Mars voro samlade i närheten af Regulus i Lejonets
hjärta. Detta tydde på stordåd, på ära
och upphöjelse.
</p>

<p>
I detsamma hördes genom den lyckta dörren
till drottningens kammare ett starkt skrik. Det
blef andlöst tyst i salen. Man väntade i största
spänning att få höra den grofva barnrösten än
en gång, och den enda, som brast i undersåtlig
andakt, var Murre, hvilken gläfste till, då den
sett en skymt af sin trätobroder, dvärgen, och
greps af lust att pröfva sina hvassa tänder.
</p>

<p>
Barnet &mdash; kungabarnet &mdash; skrek ånyo, och
nu brast jublet ut. Man ropade högt om hvarandra:
»Lefve Gustaf Adolfs och Maria Eleonoras
son!»
</p>

<p>
<a id="page-10" class="pagenum" title="10"></a>
Jungfru Margareta Bielke rodnade af glädje
och blygsel, när den liflige gref&rsquo; Nils störtade
fram och famnade henne i allas åsyn, innan han
begaf sig vidare med sitt fröjdefulla budskap om
den lille Vasaprinsen. Men jungfru Margareta
hade icke behöft hysa några bekymmer för att
hofvet i detta ögonblick skulle fästa uppmärksamhet
vid henne. Från drottningens kammare
kommo nya tidender och till dem allenast lyssnade
alla, intet annat såg man än budbärarna,
som öppnade den snidade ekedörren, innanför
hvilken den nyfödde furstesonen fanns.
</p>

<p>
»Han är luden och svart, som hade han ramlat
ned genom ugnspipan,» skrek en hofnarr, hvilken
trängt sig in till sin älskade härskarinna,
trots barnamoderskornas kväfda hotelser om
ryggbast på det spräckliga sätet.
</p>

<p>
Men honom ville ingen tro. Fager och fin
måste den lille vara med guldgult hår och blå
ögon. Annorlunda ville man inte tänka sig honom,
Gustaf Adolfs son, den store kung Göstas
sonsonson.
</p>

<p>
Nu kom fru Elisabeth Ribbing, Karl Filips
änka, ännu klädd i svart dok och hvit snibbkrage
efter sin make, som dött för fyra år sedan en
vinter i Riga.
</p>

<p>
»Barnet har segerhufva ända från halsen ned
till knäna,» sade hon upprörd, »det är något förunderligt
med det. Aldrig har jag skådat en slik
liten person förr. Månne vaggan rymmer hans
nåde.»
</p>

<p>
Alltjämt steg glädjen som skummande mjöd.
Man grät och skrattade, och midt i salen stod
<a id="page-11" class="pagenum" title="11"></a>
konungen, som nyss kommit in med sina herrar,
bland dem grefve Per till Visingsborg, med hvilken
han nu i tre dagar fäktat för att bli fri
från skälfvan.
</p>

<p>
Kajsa-lill glömde en sekund hela den stora
tilldragelsen för att förstulet betrakta sin syssling
Per Brahe. Han var en ädling efter hennes
sinne, tänkte hon, och hennes lilla hvita hand
frestades svårliga att stryka öfver de ljusa lockarna,
hvilka föllo ned från hans breda, redbara
panna. Men hon visste väl, att detta var lättfärdighet.
Menade Gud så nådeligt med henne,
att han skänkte henne honom till make, var det
en annan sak. Då finge hon ock flyga honom om
halsen med alla de kärliga ord, hon nu gömde
i sitt varma hjärta. Som pärlor i den slutna
musslan bevarades de där.
</p>

<p>
Med ens tystnade jublet; det tassade förskrämdt
i rädda hviskningar bort till gemakets
mörkaste vrår, efter det ett nytt bud ländt från
kammaren. Till och med på den stolta fru Ebbas
ansikte kunde man afläsa bestörtning och häpnad,
och på sitt kärnspråk sade hon halfhögt till
Anna Bååt:
</p>

<p>
»Fanens koner, dessa barnmoderskor, som
löpa stad i ogjordt väder med falsk snack. De
gifva sig ut för att mycket kunna, och när de så
pröfvas, taga de en piga för att vara en pilt.»
</p>

<p>
Fru Anna hade icke riktigt förstått allt tisslet
och tasslet, som följt på fröjdelåten. Nu sjönk
hon ihop med händerna knäppta mellan brokadkjolens
styfva veck.
</p>

<p>
<a id="page-12" class="pagenum" title="12"></a>
»O, är det nådiga barnet en &mdash; en flicka,»
flämtade hon.
</p>

<p>
»Ja, det ser inte bättre ut. Jag undrar storligen,
hvem som skall mäla det för kungen.
Månne en af hennes majestäts tyska pyske skall
göra det. Nej, men &mdash; sir man på! Där kommer
pfalzgrefvinnan med barnet.»
</p>

<p>
Prinsessan Katarina hade lugnt och saktmodigt
tagit den lilla nyfödda på sina armar och
gått ut ur drottningens yttre kammare, där alla
beskärmat sig &mdash; in till drottningen vågade hon
sig ej &mdash; Maria Eleonora var mycket svag och
finge ännu intet annat veta, än att hon gifvit lifvet
åt en son &mdash; utan direkt till sin högt älskade
broder, som också genast såg upp mot sin kära
Kätchen.
</p>

<p>
Icke ett ord sade hon, visade endast barnet,
och hennes milda, blå ögon fylldes plötsligt af
tårar, ty hon tänkte, att den lilla kanske ej skulle
bli älskad af sin höge fader, och för allt som
kärlekslöst stöttes bort ömmade Katarina.
</p>

<p>
Gustaf Adolf böjde sig öfver det lilla ludna,
bruna kräket; det blixtrade till i hans lifliga
ögon, och törhända töfvade han en sekund, innan
han tog dottern i sin famn, men eljes förmärktes
ingen förundran, ingen missräkning hos honom.
Han sade genast, och hans röst klang öfver salen:
</p>

<p>
»Tackom Gud, min syster. Jag hoppas, att
denna dotter skall vara så god som en son, och
jag beder Gud, att han bevarar henne, efter han
gifvit mig henne». Leende tillade han: »Hon
blir slug med tiden, ty hon har bedragit oss alla.»
</p>

<p>
<a id="page-13" class="pagenum" title="13"></a>
Katarina svepte in sin lilla brorsdotter i det
lena silkestäcket och tog henne ånyo till sig med
all den moderliga värme, som låg i hennes karaktär.
Hon hade dessutom själf fem små där hemma
på Stegeborg i den goda fru Heldins vårdnad,
och för deras skull blefvo alla andra barn också
i hennes ögon dyrbara klenoder. Hon tänkte på
sin lille hurtige junker Karl och utbrast plötsligt
vid minnet af den lycka hon känt, när sonen
föddes:
</p>

<p>
»Min nådige herr broder är ung och äfven
dess kärälskliga maka. I fån säkerligen glädjen
att också hålla en son i edra armar.»
</p>

<p>
Öfver konungens ansikte flög ett drag af
trötthet och otålighet. De år han varit gift med
Maria Eleonora hade lärt honom, att ingen fred är
svårare att få till stånd, än den med ett nyckfullt
kvinnfolk. Och han förmenade, att ingen
bäck kunde löpa stridare än kvinnotårar. Han
svarade hastigt:
</p>

<p>
»Min syster, jag är nöjd. Gud bevare barnet.»
</p>

<p>
Katarina hade intet att tillägga. Hon hade så
långt hon kunde minnas tillbaka haft sin tio år
yngre broders förtroende, och hon såg klart in
i det hjärta, som kunde slå så lidelsefullt under
vapenrocken. Hon förstod, att vunne han än så
många land och riken, sin egen lycka skulle han
aldrig nå. Som ett irrsken hade den ända från
de tidigaste barndomsåren lyst och bedragit.
</p>

<p>
Hon återvände till kammaren med sin börda,
men genom den stängda dörren hörde hon, hur
de sjöngo »O Gud, vi lofva dig» därute i gemaket.
<a id="page-14" class="pagenum" title="14"></a>
Då föll hon på knä bredvid den förgyllda vaggan
och instämde i bönen, säker att allt var styrdt
till det bästa.
</p>

<p class="tb">
*
</p>

<p class="noindent">
Drottningen fann sig dock icke lika lätt som
konungen i den stora missräkningen. Hon ansåg,
att ingen moder vore så olycklig som hon, och
icke ens den kloka, lugna svägerskan kunde
denna gång ställa henne till freds.
</p>

<p>
När Katarina lade den lilla dottern intill
henne och med öfvertygelse sade: »Se, ett så
präktigt barn!» vände Maria Eleonora sig bort
och skylde sig med silkeslakanen för att slippa
skåda denna alltför besynnerliga varelse, som
hon födt. Hon strök förstulet öfver sina egna
lena kinder och det glänsande mörka håret.
Vacker hade hon varit, vacker var hon än. Ingen
af de hofvet närstående damerna kunde
täfla med henne. Hvarför skulle just hon få
en så anskrämlig lifsfrukt?
</p>

<p>
Men faster Kätchen gaf sig ej så brådt.
</p>

<p>
»Hon har sin fars ögon: de stråla redan af
skämtan och allvar,» sade hon och kysste brordotterns
kind.
</p>

<p>
»Hvems skinn har hon då, och hvems näsa? &mdash; ett
kruthorn är den,» ljöd det förbittradt ur
himmelssängen: »Jag vånne, hon aldrig blifvit till
lifvet bevarad.»
</p>

<p>
»Tvi för så hädiska ord,» sade Katarina
strängt och blickade ängsligt mot den lyckta dörren,
bakom hvilken hon anade lyssnare, »fägring
är en gåfva af Gudi, och han tör icke förmena
<a id="page-15" class="pagenum" title="15"></a>
Vasaättlingen den, men bättre är ett ädelt och
stort sinne, och det förkväfves i sin linda, om
icke kärlek stödjer det. Förgät icke, eders nåde,
att I är moder. Slik förglömmelse kunde vålla
eder den sorgen, att edert barn en dag ej längre
hugsar sig vara dotter.»
</p>

<p>
Nu frasade det så häftigt mellan dunbolstrarna
och de guldbroderade täckena, att Katarina
fann rådligast sluta. Hon gick ur kammaren
med den lilla prinsessan, icke aktande på svägerskans
vredesutbrott. Hon visste fuller, att
denna nu bet sina hvita tänder in i kudden och
snyftade himmelshögt som ett agadt barn, men
hon visste ock, att sanningen är som flygsanden,
den tränger sig fram och fyller de gensträfviga
tankarna med samvetsömmande oro.
</p>

<p>
Till sin hofjungfru Margareta Klingspor
sade hon:
</p>

<p>
»Se till, att I finner mäster Zynthius. Drottningen
tarfvar hans närvaro.»
</p>

<p>
Aron Zynthius var hofpredikant, en god och
upplyst man, som med sin fromhet mer än en
gång stillat drottningens häftiga lynne. Den Brandenburgska
prinsessan med de hohenzollerska
anorna hade haft mycket att kämpa emot i sitt
nya fädernesland, och religionen var hennes enda
tröst. Hur gladeligt hade hon icke för sex år
sedan seglat från Braunschweig till Kalmar redd,
där de förnämsta svenska herrarna och kungen,
hennes allra käraste hjärta, togo emot henne.
Men knappt hade hon hunnit känna värmen i
hans famn, förrän han ånyo lämnade henne, allt
för förmälningshögtidligheternas skull. Ack, hon
<a id="page-16" class="pagenum" title="16"></a>
sporde föga efter pomp och lustbarheter, allenast
hon hade sin allra käraste herre vid sin sida.
Som ett blad i stormen hade hennes hjärta skälft
af längtan efter honom, och när han nu ånyo
drog sina färde, tycktes det henne, att han slet
detta lilla ömkliga blad ur hennes bröst.
</p>

<p>
Väl visste hon, att hennes höge make älskat
andra kvinnor före henne men han hade huldrikt
fägnat henne med ömma försäkringar om att
dessa svärmerier hört ungdomen till, och hon
räddes hvarken fru Ebba Brahes ännu beståndande
fägring &mdash; änskönt hon var glad, att den
blåögda grefvinnan var med sin herre, grefve
Jakob De la Gardie i Reval &mdash; eller den ljufveliga
Margareta Cabeliau, hvilkens fader tillåtit sig
just detta nådens år att köpa hus vid Stortorget,
som för att tränga sig upp till slottet. Men nu
var drottningen härskarinna där, och hon tillstadde
ingen att närma sig hennes gemål med
kärliga tankar.
</p>

<p>
Hennes hvita armar sträcktes uppåt med
en famnande rörelse, och hon log varmt på ett
sätt, som gjorde hennes fina ansikte obeskrifligt
intagande.
</p>

<p>
I detta ögonblick klappade det sakta på dörren.
Maria Eleonoras röda läppar skötos harmset
ut, och trotsigt borrade hon ned det brunlockiga
hufvudet i dundynorna utan att vilja gifva
sig till känna.
</p>

<p>
Dörren sköts då varligt upp. Hennes majestät
hade väntat att få se mäster Zynthii kalott
och släta ansikte, och hon hade föresatt sig att
låtsas sofva, men när hon nu hörde klirrandet
<a id="page-17" class="pagenum" title="17"></a>
af sporrar, reste hon sig till hälften och blef
klart röd på de smala kinderna vid den förnöjliga
åsynen af kungen själf.
</p>

<p>
Fast det var skum vinterdager i kammaren,
uppfattade hon genast hans lysande blick, och
blodet sjöng i jublande rytm inom henne. Det
var dem icke tidt förunnadt att råkas allena,
men nu skulle hon få hälsa honom med sin ömhets
lönligaste namn, ohörd af lyssnande öron.
</p>

<p>
Han kom raskt fram till sängen och tog
hennes båda små utsträckta händer i sina som
för att värma dem, ty de voro kalla, trots att
stockelden starkt flammade i den öppna spisen.
</p>

<p>
Hans tunga, hvita ögonlock sänktes inför
drottningens trånande, heta blick, och han kysste
ceremoniöst hennes höga panna.
</p>

<p>
»Jag aktade att finna både moder och barn
här inne,» sade han med en röst, hvilken tycktes
värja sig för smekningar.
</p>

<p>
Maria Eleonora skiftade färg, och hon svarade
misslynt:
</p>

<p>
»Jag har lämnat barnet i Katarinas vårdnad.
Jag är trött på den skrikande ungen med
skråpuksanletet.» Häftigt tillade hon: »Skall hon
nu äfven skilja mig ett fjät från eder ynnest,
vånnar jag &mdash; &mdash; &mdash;»
</p>

<p>
Gustaf Adolfs hand lades som ett sigill öfver
hennes läppar, och hans ögon blefvo stränga.
</p>

<p>
Hon vek skamsen undan och mumlade med
ett skälfvande, tåradt tonfall:
</p>

<p>
»Il re d&rsquo;oro kalla italienarna eder. Jag skulle
vilja nämna eder stenkonung och pliktkonung,
ty om hjärtats hetta har I föga vetskap; skulle
<a id="page-18" class="pagenum" title="18"></a>
jag ock förbrännas af min sinneslåga, I sporde
ej därefter. I har barnet, I har Axel Oxenstierna,
pfalzgrefvinnan och många andra. Mig förgäter
I utan misskund.»
</p>

<p>
Den röda spetsiga tungan lopp som en flitig
skyttel under hennes snabba tal, och bröstet häfdes
oroligt på ett sätt, som lät konungen förnimma,
att en känslornas stormgång nalkades.
Han hade medel att stilla den, men stod dock
stel med vänstra handen hvilande mot svärdsfästet,
den högra instucken i bältet. Emot sin
drottning hade han än aldrig brusat ut i hetsiga
ord och åthäfvor. Ådrorna svällde blåa i
den starkt bakåtlutade pannan, som blef mörk
af inneboende vrede, men intet genmäle kom
öfver hans slutna läppar.
</p>

<p>
Allt vildare flammade Maria Eleonoras svartsjuka,
och hon kastade sig med en desperat
rörelse tillbaka mot kuddarna, fäktande i luften
med händerna, hvilka liknade två liljor i blåst.
</p>

<p>
»I spörjer hvarken efter min harm eller min
sorg,» kved hon, »där står I som ett af lejonen
på slottsbron. Är jag då alls intet för eder.»
</p>

<p>
Kungen höjde hufvudet, och hans stämma
klang fast och djup:
</p>

<p>
»I är mitt barns moder! I är drottning för
mitt folk. Gud gifve I ock hade vilja att vara
detta! &mdash; Och, Maria Eleonora, I är den kvinna,
jag fäst att i tro och huldhet akta och ära till
min död. Låt grillerna fara! De anstå eder föga.
Jag har kommit för att tala med eder om vårt
barns namn. Eder medikus har mält, att I nu
åter, Herren vare tackad, befinner eder vid sunda
<a id="page-19" class="pagenum" title="19"></a>
vätskor och kan på sängen mottaga faddrarnas
lyckönskningar och gåfvor, som I vet är landets
sed. Det är därför vår önskan, att den lilla dottern
måtte snarliga undfå dopet. Vi vilja kalla henne
Kristina till åminnelse af min moder.»
</p>

<p>
»Kalla henne, hvad eder täckes. Hon är en
bom emellan edert hjärta och mitt. Jag kan
icke älska henne.»
</p>

<p>
»Tig med slikt fåvitskt tal,» dundrade konungen
med en röst, som kom Maria Eleonoras
ansikte att hvitna i skräck. Hon låg orörlig med
slutna ögon en lång stund. Hätskheten blef till
bitter smak i hennes mun, och läpparna torkade,
förmenade de kyssar, hvilka skulle läskat dem
som ädlaste vin.
</p>

<p>
Gustaf Adolf hade gått mot dörren. Där stannade
han dock tvekande. Han ångrade sin öfverilning
och vände åter. Mildt som en kvinna
strök han sin gemål öfver kinden och lutade sig
ned till henne.
</p>

<p>
»I skall icke vara mig gramse,» bad han, »jag
vill eder allt väl, och I är min hjärtans allra käraste
nu som tillförene, det ber jag, att I förliter
eder uppå.»
</p>

<p>
Drottningen satte sig ånyo upp. Hennes
fingrar begynte en lockande lek med konungens
spetskrage, och leendet gled fram på hennes
ansikte i små darrande solglimtar.
</p>

<p>
I detsamma förnams ett häftigt buller i kammaren
bredvid. Man kunde tro, att någon med
vapenmakt slog in dörren. Gälla rop hveno
skrämda om hvarandra, och Gustaf Adolf skyndade
<a id="page-20" class="pagenum" title="20"></a>
till, fruktande att någon ond ande dref
sitt spel i den lilla nyborna prinsessans kammare.
</p>

<p>
Maria Eleonora lyssnade i andlös spänning,
och blicken lämnade ej den dörr, genom hvilken
hennes afgudade herre försvunnit. Sekunden
därpå kommo hennes hofjungfrur och fru Elisabeth
Ribbing in. Bakom dem ställde sig den
sträfva, skarpa fru Beata Oxenstierna. Hennes
tunna läppar trycktes samman till en blodlös
strimma.
</p>

<p>
»Hvad är det, som står på?» sporde drottningen
genast.
</p>

<p>
Fru Elisabeth Ribbings sammetsgrå, sorgsna
ögon svarade före hennes stillsamma röst. De
lugnade och tröstade, dessa varmt blickande ögon,
och hennes stämma lydde dem.
</p>

<p>
»Eders majestät må vara storligen tillfreds.
Den allra nådigaste lilla furstinnan har på ett
sällsamt sätt undsluppit ett ondt olyckstillbud.
En stor bjälke föll nyligen ned tätt invid vaggan
och hotade att krossa det ädla konungabarnet,
men himmelen bevarade henne för slik ofärd.
Hon är fullkommens oskadd, lofvad vare Gud.»
</p>

<p>
En rysning genomilade drottningen, men någon
strålande glädje förmärktes ej i hennes anletsdrag
vid detta meddelande om att hennes
barn blifvit frälsadt. Hon drog en djup suck
och stirrade rakt framför sig.
</p>

<p>
»Har icke detta järtecken på något sätt
märkt henne?» sporde hon skyggt.
</p>

<p>
»Nej, eders nåde.»
</p>

<p>
Maria Eleonora vinkade åt hoffruntimret,
att hon ville ha fred, och jungfru Karin Stenbock
<a id="page-21" class="pagenum" title="21"></a>
skyndade till för att draga samman de
tjocka, guldsydda sparlakanen.
</p>

<p>
Sedan gingo de alla utom drottningens tyska
hofmästarinna och förtrogna. Hon hade varit
i den brandenburgska prinsessans tjänst under
hennes durchlauchts hela uppväxttid och visste,
när det var klokast att tiga eller tala.
</p>

<p>
En sekund lyddes hon inåt himmelssängen,
och när hon förnam ljudet af en knuten hand,
som i blind vrede slog mot de pösande bolstrarna,
mumlade hon halfhögt som för sig själf: »Det
var näppeligen annat än trolltyg, som fällde den
bjälken öfver vaggan. Och trollen ha immerfort
sin hand med i spelet, när det gäller detta barnet.
Varulfven tog hennes hjärta före födseln. Så aldrig
vinner hon någons kärlek, liksom hon inte
heller mäktar gifva slik gåfva.»
</p>

<p>
Det rasslade mellan brokadhängena och
drottningen stack fram hufvudet. Till amsagor
lyssnade hon villigt; de hade fyllt hennes barndom
med syner och drömmar, och när jungfrusinnet
knoppades, blefvo sägnerna och legenderna
framtidens vise spåmän.
</p>

<p>
»Varulfven! Har I sett varulfven här på
slottet?» sporde hon med ett halft lystet, halft
ångestfullt tonfall.
</p>

<p>
Den gamla hofmästarinnan nickade. Hon
stod vid spisen och lät läderpusten blåsa upp de
döende flammorna till skenlif.
</p>

<p>
»Hvar såg I honom?»
</p>

<p>
»I kungens kammare. Jag kände honom
icke strax, ty hans ögonbryn voro ej så tätt samväxta
som de pläga, och hårtotten mellan skuldrorna
<a id="page-22" class="pagenum" title="22"></a>
kunde jag icke skönja, då den doldes
af silkesskjortan och adelsrockens broderier, men
så sent en kväll vid Mickelstid såg jag honom
krupen ur sin människohamn, luden, med den
ena armen omskapt till svans, hoppa på tre ben
genom Gröna gången öfver slottskyrkan och tillbaka
igen. När han vände åter, hade han förbytt
djurskinnet mot människohud.»
</p>

<p>
»Är detta sant?»
</p>

<p>
Drottningen spärrade upp ögonen i skrämsel
och fråssande ifver att få höra mera. Hon kände
en plötslig tillfredsställelse öfver att ej behöfva
älska denna dotter, som i intet motsvarade hennes
förväntningar, och hon förstod, hvem hofmästärinnan
åsyftade med varulfven; detta gjorde
sagan så mycket intressantare. Hon ville gärna
tro, att denne man, denne Oxenstierna, som stod
konungen så nära, var ett troll med ledt sinne,
änskönt han dolde både klor och svans. Och
det fanns stunder, då hon hatade rikskansleren,
därför njöt hon nu som ett oreflekterande barn
af den klumpiga fabeln.
</p>

<p>
»Dagsens sanning, eders nåde,» försäkrade
tyskan och vände sitt skrumpna ansikte emot sin
härskarinna, »och därför skall I trösta eder öfver
eder hjärtas kallsinnighet och ej taga illa vid eder,
om sköterskorna fubbla och släppa barnet. Hon
är ej lätt att hålla, den alltför besynnerliga lilla
människofågeln.»
</p>

<p>
»Kungen har henne redan mycket kär, och
detta tåler jag minst af allt,» brast drottningen
ut.
</p>

<p>
<a id="page-23" class="pagenum" title="23"></a>
»I skall icke taga detta så hårdt. Snarliga
kan I åter följa honom som tillförene, och prinsessan
stannar i fru Katarinas vårdnad. Eder
käre herre ser huldt till eder fägring som till
edert röda hjärta, och den son I åstundar, skall
födas eder. Jag såg en stjärna falla Sankta Lucie
natt; den föll, just som jag stod och önskade för
eders nåde, och tocken spådom sviker icke.»
</p>

<p>
»Kom hit!»
</p>

<p>
Hofmästarinnan lydde och kände två mjuka,
varma unga armar med doft af rosenvatten och
krusmynta lidelsefullt slås om sin hals, medan
en mun, röd som blodfärgad vallmo, brände
hennes kinder och panna med kyssar.
</p>

<p>
»I är mig huld,» hviskade Maria Eleonora,
»aldrig skall jag förgäta eder. Låt nu föra in
mina dvärgar till spel och dans. Jag trängtar
till någon förströelse. Här är dödt och tyst som
i grafven, när min hjärtans allra käraste herre
icke förnöjer mig med sin åsyn. Jag vill höra
muntra pipor och se färger skifta för mina ögon,
som blommor prunka i solskenet och fjärilar
fladdra i vinden. Kalla hit mitt hof!»
</p>

<div class="chapter">

<h2 class="chapter" id="chapter-0-2">
<span class="line1">II.</span><br />
<span class="line2">Guldkonungens dotter.</span>
</h2>

</div>

<p class="first">
<span class="firstchar"><span class="prefirstchar">»</span>T</span><span class="postfirstchar">yst,</span> soldater, drottningen skrifver,»
ljöd en klar och liflig gossröst befallande
till sin tropp, bestående af två små flickor och
en jämnårig kamrat, fältherren Jakob De la
Gardies tioårige son.
</p>

<p>
<a id="page-24" class="pagenum" title="24"></a>
En munter fnissning besvarade junker Karl
Gustafs order, och den lille pfalzgrefven tog sin
syster Marie Euphrosyne eller Marigen, som hon
mest kallades, upptuktande i den höga hofkragen,
hvilken den lilla sjuåriga fröken måste bära
här på slottet. Jungfru Ebba Sparre, den späda
drottningens käraste vän, gled vigt undan förföljaren
och smög sig ur ledet fram till ekbordet,
där Kristina satt, lutad öfver ett gulgrått stort
pappersark. Hon doppade alltför flitigt den sprättande
gåsfjädern och stänkte bläck högt upp
på fingrarna.
</p>

<p>
Då och då gled ena handen förstulet och
lönligt ned i kjortelsäcken för att upptaga ett
stycke vax, hvaraf hon bet en försvarlig munsbit,
innan hon gömde det igen. De strålande
mörkblå ögonen förskönade på ett underbart sätt
det bleka, kantiga lilla ansiktet med den alltför
stora näsan och den hårda munnen. Det ljusa
håret skakade hon med en tvär rörelse gång
på gång ur pannan, så att lockarna dansade på
ryggen.
</p>

<p>
»Jag formerar ett bref till min höge fader,
så I skall icke störa mig, Ebba,» uppmanade
Kristina förnumstigt den lilla leksystern och
tuggade energiskt på vaxet.
</p>

<p>
»Jag vill endast se till, hur fjädern löper,»
sade Ebba bedjande, och hennes vackra ansikte
blef rödt af ifver. »Det tycks mig så förnöjeligt.
I skrifver ju lika vackert som de unga junkrarna,
och det fast I är allenast sex år.»
</p>

<p>
»En drottning skall kunna och veta mera
än alla sina undersåtar,» svarade Kristina med
<a id="page-25" class="pagenum" title="25"></a>
eftertryck. »När jag blir stor, vill jag bli riksråd
som din herr fader och fältherre som Magnus
Gabriels, och jag vill rida framför hären
som kungen, min fader. Jag hugsar granneligen
den dag, då han förde mig fram för trupperna,
som svuro mig huldhetsed. Och det dånade från
läderbössorna, så att jag hoppade högt af glädje.»
</p>

<p>
Pfalzgrefvinnan kom in i kammaren till barnen.
Hon befriade strax den gråtande Marigen
från hennes båda angripare, hvilka just skulle
kasta henne i »slottstornet», sedan gick hon fram
till bordet, där Kristina ånyo börjat skrifva,
under det lilla Ebba höfviskt vek undan i ett
hörn.
</p>

<p>
»I sitter så <a id="corr-0"></a>krum, Kristina,» bannades farsystern
vänligt. »Låt icke den ena axeln skjuta
till väders som en tinne.» Katarina hoppades,
att brorsdotterns snedhet, hvilken hon fann missprydande,
skulle kunna bortarbetas genom ständiga
påminnelser. Amman hade en gång tappat
det kungliga barnet i golfvet, och därvid torde
olyckan uppstått. Den lilla Vasaprinsessan hade
under sin korta lefnad varit utsatt för allehanda
ondt. Hennes lif hade vid upprepade tillfällen
sväfvat i fara, och sällsamt nog föreföll hennes
höga moder taga dessa tillbud som ett verk af
en ond ande, hvilken förr eller senare helt skulle
få makt med sitt offer.
</p>

<p>
»Hvad är det I nu förtär igen,» sporde faster
Karin vidare. »Fuller tarfvade I ordentlig spis.
I har intet förtärt denna dag, endast hängt öfver
edra böcker. Låt mig se, hvad I smusslar med.»
</p>

<p>
»Det är min födelsedag i dag, och den må
<a id="page-26" class="pagenum" title="26"></a>
jag väl få fira på mitt sätt,» svarade Kristina
trotsigt.
</p>

<p>
»Icke med olydnad, mitt barn,» sade Katarina
mildt. »Vet, att den, som öfver många
skall befalla, måste ha lärt själftuktan. Är det
vax igen, som lyster eder gom?»
</p>

<p>
»Ja,» medgaf Kristina kort.
</p>

<p>
»Gif mig det och far fort med edert bref,
så att regeringen, hvilken denna dag låter afse
post, må få eder lilla skrifvelse i tid.»
</p>

<p>
Hon vände sig nu till de båda gossarna och
befallde dem att gå ut ur kammaren, till dess
drottningen afslutat sitt värf. Marigen drog
Ebba med sig till lek med Kristinas dockor,
hvilka allesammans voro klädda till bålda krigare.
De skyndade att förvandla dem till ädla fruar
och väna jungfrur och hade sin hjärtans lust af
att spela hof med de stela träfigurerna.
</p>

<p>
Prinsessan Katarina satt tankfull kvar i kammaren
hos brorsdottern. Hon och hela den pfalzgrefliga
familjen hade, när Gustaf Adolf reste
till Tyskland, kallats till vistelse i Stockholm. Johan
Kasimir skulle sköta räknekammaren, och
sin syster ville kungen ha på slottet hos den
enda lilla dottern. Hon tilläts att taga barnen
med, och isynnerhet sedan Maria Eleonora på
våren anno 1631 rest ut till Tyskland, hade dagarna
förflutit lugnt och stilla. Men sedan någon
tid tillbaka kände Katarina en dof oro. Hon
fruktade, att svenska härens vapenlycka svikit
eller att något ondt vederfarits konungen, ty hon
hade icke haft några tidender från hans kärlighet
på ett par månader. Också i regeringen
<a id="page-27" class="pagenum" title="27"></a>
rådde stor oro för timad olycka. Ingen kurir
hade afhörts på länge, och icke ens den knappaste
underrättelse från kriget hade man fått
efter det lysande intåget i Naumburg.
</p>

<p>
Om sitt sammanträffande med Maria Eleonora
i Erfurt hade Gustaf Adolf själf tillskrifvit
henne, och hon hade med glädje förnummit, att
hennes herr broders ömhet för sin kära gemål
då blossat upp i klar låga. Han fann sin drottning
öfvermåttan dejlig i den ametistfärgade
flöjelsroben, men de mörka aningar, hvilka följt
honom alltsedan hans afresa från Sverige, ville
icke vika. Han befarade, att han såg henne för
sista gången. Måtte Gud förbjuda, att slikt varsel
blefve sanning!
</p>

<p>
Katarina var ej obekant med hans stora
hemliga, politiska plan. Han hade yppat den
i förtroligt samspråk med systern, när de sutto
på Stegeborg, dit han oförhappandes anländt.
Det var ett par år efter hans lilla dotters födelse,
och han kom från en resa i Preussen.
Hur väl hon mindes denna dag, som skänkt
henne hennes hjärtans allra käraste broder. Det
var vid Larsmässotid och alla apelgårdens träd
bågnade under tyngden af rodnande äpplen och
citrongula päron. Från blomstersängarna doftade
löfkojor och gyllenlack, och solen hade lyst in
i kammaren rakt på träsnittet af drottning Margareta
Valdemarsdotter, hvilket hängde öfver
löjbänken från salig kung Göstas dagar.
</p>

<p>
Konungens blick hade länge hvilat på bilden,
där Margareta stod med en krona på hufvudet
och två på ett hyende framför sig, och han
<a id="page-28" class="pagenum" title="28"></a>
hade lett sitt segerfriska leende, när han sagt:
»Blå kunde framtrolla en konung under sin
kappa, törhända skall det, om försynen står mig
bi, varda mig förunnadt att skänka mitt och
allt nordens folk en ny unionsdrottning.»
</p>

<p>
Katarina hade lyssnat med klappande hjärta.
Själf trådde hon ingalunda till att få bära krona,
men hon var dock en princeps Sueciæ, och den
stolta tanken, att en dag se norden förenadt
till ett rike i en kvinnas hand, fyllde henne med
ljusa drömmar om ett ädelt välde.
</p>

<p>
Hans majestät hade förmärkt hennes djupa
rörelse och farit fort:
</p>

<p>
»Hjärtans syster. I eder fostran och åt eder
vårdnad vill jag anförtro min lilla dotter! Jag
är villig att allt edert påtagna omak med broderlig
kärlek och trohet förskylla. Lär henne
främst att i riksvapnets tre kronor se symbolen
af den största, gärning historien har att mäla.
Glad skulle jag gå hädan, om jag lämnade i
en <em>vuxen</em> kvinnas händer icke allenast Sverige» &mdash; han
hade sänkt rösten och tillagt: &mdash; »utan
<em>kejsardömet</em> Skandinavien, behärskande
östersjölandskapen och hägnande den del af
tyska riket, som ger lutherdomens Gud äran.»
</p>

<p>
Katarina såg upp på broderdottern, hvilkens
orediga locksvall föll fram öfver kinderna och
dolde det magra ansiktet. Stora ting kräfdes
af detta barn. När hennes fader, innan han
lämnade landet, lyft henne högt upp på sin arm
för att visa henne för ständer och folk, hade
han måhända hugsat sin storhetstanke och känt
en minuts öfversvinnlig sällhet, sådan blott en
<a id="page-29" class="pagenum" title="29"></a>
härskarnatur erfar. Och för visso hade lilla Kristina
kungliga egenskaper, om de blott fingo den
rätta daningen. Som andra små flickor tedde
hon sig aldrig. Både hennes skämtan och allvar
härrörde från andra källor än deras barnsliga
lust.
</p>

<p>
»Nu är brefvet ändadt,» sade Kristina. »Jag
åstundade att få det riktigt godt och har måst
skrifva det om flera gånger.»
</p>

<p>
»Allenast dess lydelse är sådan, att den förmår
fägna hans majestät, är allt väl beställdt,»
sade faster Karin med sin blida, mjuka stämma.
</p>

<p>
»I må läsa det.»
</p>

<p>
Kristinas rörelse var snarare en härskarinnas
än ett litet barns, när hon räckte pfalzgrefvinnan
papperet. Denna tog det med ett sällsamt
leende och läste:
</p>

<div class="letter">
<p class="addr">
»Nådigste hjärtans käre Herr Fader.
</p>

<p class="noindent">
Eders Kongl. Majest. är min hörsamma
barnsliga tjänst, med önskan till Gud den allsmäktige
om mycken hälsa, mig som dess kära
dotter till tröst. Beder, att Eders Majest. ville
snart komma tillbaka, också skicka mig något
vackert. Jag är Gudi lof frisk och beder flitigt.
Vill alltid lära vackert och förblifver
</p>

<p class="sign">
Eders Kongl. Majestäts<br />
lydiga dotter<br />
<em>Christina</em> P. S.»
</p>

</div>

<p class="noindent">
Sedan brefvet skyndsamlingen aflämnats till
den utanför dörren bidande småsvennen, sporde
farsystern: »Och hvad skulle I då åstunda för
<a id="page-30" class="pagenum" title="30"></a>
vackert?» Medan hon snabbt vek ihop brefvet,
hade hon tänkt, att hennes sextonåriga Stinicke
Madlen, som fått åtfölja drottningen till Tyskland,
ingalunda förstod att så artigt föra fjädern,
när hon skref hem.
</p>

<p>
Kristina hade lämnat den höga stolen och
stod nu på golfvet. Som en docka såg hon
ut, liten, och späd i den långa, styfva brokadklänningen.
Ögonens spelande lif förrådde tankarnas
gnistregn innanför den höga pannan, och
hon svarade raskt:
</p>

<p>
»En häst från Andalusien och en egen räffelbössa.»
</p>

<p>
Katarina kunde ej afhålla sig från ett hjärtligt
skratt. Hon var till ytterlighet svag för den
lilla broderdottern och fann hennes infall så
lustiga och sällsamma, att hon understundom
antecknade dem.
</p>

<p>
Barnen kommo i detta ögonblick instormande.
Karl Gustaf i spetsen, klädd i en pappershatt
med brokiga fjädrar och sirad med band i
lysande färger. I skospännena hade han stuckit
in små glimmande minnespengar. Vid den lilla
daggerten af trä hade han bundit ett slags lansduk
af en bit blodrödt silkestyg.
</p>

<p>
Magnus, Ebba och den lilla bleka Marigen,
som icke kunnat återhämta sig efter de svåra
smittkoppor hon som treårig haft, blickade beundrande
på den framklifvande lille junkern, men
Kristina sprang emot honom och kastade strax
hatten af hans hufvud.
</p>

<p>
»Tvi,» ropade hon, röd i kinderna af förtret,
»du borde blygas för slik utklutning. Om
<a id="page-31" class="pagenum" title="31"></a>
du droge till kriget med den rustningen, skulle
man taga dig för en ömklig narr.»
</p>

<p>
Karl Gustaf stirrade förbluffad på den lilla
fränkan, sedan plockade han beskedligt af sig
sina grannlåter och räckte henne dem.
</p>

<p>
»Magnus och jag ha fäktat, och jag segrade.
Vi slogos väldeliga, må I veta, därför att han påstod,
det I lofvat honom att få sitta eder närmst
i dag vid bordet. Detta är eljes min rätt, och
vill jag ej bli den förmenad. Det här är mina
segertecken, tag dem.»
</p>

<p>
Den lilla drottningen såg på riksmarskens
son, en behaglig, ljuslockig gosse, smärt och
spenslig med en känslig mun och sjukligt blek
panna. Han stod där smått förlägen och aktade
icke på att Marigen sökte smyga sin hand mellan
hans fingrar som för att komma honom till
hjälp, om så skulle tarfvas.
</p>

<p>
Kristina slängde fjädrar och band ifrån sig
och sade, i det hon kastade hufvudet tillbaka:
»Jag likar icke att ha någon af eder närmst
mig i dag. I veten ju, att det är min födelsedag,
och då komma säkerligen rådsherrarna för
att äta middag med mig. Det har fru Beata
sagt.»
</p>

<p>
Hennes tonfall var så högmodigt och själfbelåtet,
att Katarina missnöjd for ut:
</p>

<p>
»Fru Beata och hela eder omgifning besinna
sig icke på, att I allenast är ett barn, som har
godt af att hållas i kammaren bland sina jämnåriga.
Finn nu på dans och lekar, och förgäten
alldeles hvad som till äfventyrs skiljer eder åt.
I ären alla små arma barn inför Gud. I, Kristina,
<a id="page-32" class="pagenum" title="32"></a>
varder törhända en dag den armaste,»
tillade hon tungt, ty ångesten ville icke släppa
henne. »Jag skall sända in ett par af de unga
hofjungfrurna att förnöja eder.»
</p>

<p>
Kristina klappade strax i händerna, och
hon ropade öfverljudt:
</p>

<p>
»Ja, jag vill dansa &mdash; dansa ...»
</p>

<p>
Ett slag på dörren afbröt henne. Johan Kasimir
inträdde. Hans ansikte var hvitt som lärft
mot det gråsprängda pipskägget, och den yfviga
hårkransen under sammetskalotten. Hans stämma
pep och flämtade, som hade han helt hastigt
mistat talförmågan, och det töfvade, innan han
kunde få ett ord öfver de skälfvande läpparna.
</p>

<p>
»Kungen ...»
</p>

<p>
Katarina skyndade fram. Hon förstod genast,
hvad som händt, och brast i våldsam gråt,
lutad mot mannens skuldra. »Han är död,» snyftade
hon.
</p>

<p>
»Ja, han har fallit på slagfältet.»
</p>

<p>
»Som en hjälte!»
</p>

<p>
Pfalzgrefven drog sin kära gemål med sig
ut ur kammaren. Hans lugn återkom vid åsynen
af hennes hejdlösa sorg, och han ville vara henne
det kärliga och fasta stöd han sig städse bevist.
</p>

<p>
Han satte henne på sitt knä och strök mildt
öfver hennes kind, medan han talade, nu med
återvunnen fattning, om också rösten skalf, tyngd
af ängslande tankars börda.
</p>

<p>
»Ja, han dog som en hjälte,» upprepade han
Katarinas ord. »Adler Salvius har själf därom
tillskrifvit mig, att Casparus Apotekare, som
har balsamerat kungens saliga lekamen, funnit,
<a id="page-33" class="pagenum" title="33"></a>
att hans majestät bekommit nio sår, fem skott,
tre hugg och ett sting.»
</p>

<p>
»Hvad skall det varda af oss,» hviskade Katarina
skyggt. »Vårt öde ligger i ett omyndigt barns
händer och hvem vet icke det, att ett barnahjärta
är ett såll, genom hvilket känslorna rinna aldrig
stannandes för lång tid. Och de höga adelsfruarna,
törhända främst Ebba Brahe, drottningens
besynnerligen goda vän, skola nu äflas om
att komma till styret. Man står oss emot här i
landet, min käre herre, och likväl hafva de oss
behof i svåra stunder.»
</p>

<p>
Johan Kasimir nickade stillsamt. Väl var han
en myndig och fast envis herre på sina gods
och gårdar, men i statens tjänst blef han förunderligen
foglig.
</p>

<p>
»Hur tog rådsförsamlingen det sorgeliga
dödsbudet?» sporde Katarina, medan hon oafbrutet
torkade bort tårarna.
</p>

<p>
»Där blef strax gråt och mycken veklagan,»
svarade pfalzgrefven. »Unge gref Per till Visingsborg
var hart när den ende, som höll modet
uppe. Han står ju ock Oxenstiernorna emot
och är väl nu snar att samla ett parti om sig.
Därom blef dock i dag intet taladt, utan togo
alla de närvarande rådsherrarna ett fullhugsadt
beslut att främja rikets bästa och framhärda i
högtsalig kungens uppsåt.»
</p>

<p>
De hörde barnens röster där inifrån ropa
om hvarandra i jubel och lek, och pfalzgrefvinnan
förstod, att Kristina intet uppfattat af den öfvermåttan
stora förlust, som drabbat henne. Hon
mindes, hur det lilla barnet gråtit sina ögon fördärfvade,
<a id="page-34" class="pagenum" title="34"></a>
när hennes fader rest ut till det krig,
hvarifrån han aldrig skulle komma åter. I tre
dagar hade hennes tårar strömmat oafbrutet.
Hur skulle det varda nu?
</p>

<p>
Hon ville just skynda in till sin broderdotter,
men hejdades af snabba steg, som ljödo i det
yttre gemaket. Det vänliga, gladlynta riksdrotset
Gabriel Oxenstierna stod strax därpå inför dem.
Hans ögonlock voro röda af mödosamt hämmade
tårar, och det eljes så fridsamt nöjda anletet
var nu genomplöjdt af smärtans fåror. Han
sade genast:
</p>

<p>
»Jag kommer här för att hämta en drottning
åt Sveriges folk. Dannemännen vilja se fröken
Kristina, förrän de hylla henne. Och ge vi dem
tid att axla sina kappor, rida de törhända öfver
gränsen att kalla en af de polska Vasaättlingarna.»
</p>

<p>
»Men Kristina är ett barn och intet beredd
på denna stund,» inföll Katarina töfvande.
</p>

<p>
»Så bered henne I. Väl är hon ett barn,
men det är starka viljor, som lyfta Gustaf Adolfs
dotter upp på tronen, och medan hennes händer
äro späda, finnas kraftiga fingrar, som villigt
låta bruka sig som hyende för hennes äpple och
spira.»
</p>

<p>
»I gifver mig ett tungt uppdrag, herr Gabriel,
men jag skall fullgöra det.» Katarina suckade
djupt och begaf sig in i kammaren. Hunnen öfver
tröskeln stannade hon dock obeslutsam, ty det
skar henne i hjärtat att rycka den lilla drottningen
bort från lekens drömlycka till verklighetens
hårda ansvar och svarta sorg.
</p>

<p>
<a id="page-35" class="pagenum" title="35"></a>
Högst af alla de muntra barnen jublade
Kristina. Hon hade lyft upp sin långa klädning,
hvilkens guldbroderier dock släpade lösrifna efter
henne och hindrade hennes snabba, lätta steg
i figuréen. Håret slängde omkring henne i vild
oreda, ögonen sköto tindrande blåa glädjeblixtar,
och den intelligent rörliga munnen skiftade leenden
omkring till de fyra kamraterna.
</p>

<p>
»Folket begär att få se sin drottning,» sade
Katarina helt sakta. Hon visste ej själf, hvarför
hon framförde detta budskap först. Långsamt
tillade hon: »Nu måste dansen upphöra för långliga
tider, Kristina.»
</p>

<p>
Redan när hon sagt de första orden, hade
fröken Kerstin, som Kristina alltid kallades, lystrat,
och hennes lifliga ansikte fick ett drag af
klokhet vida öfver hennes år. Hon gick bort
ur barnflocken och närmade sig med små hastiga,
fasta steg pfalzgrefvinnan.
</p>

<p>
»Jag är redo,» sade hon, uteslutande besvarande
appellen till hennes drottningvärdighet.
</p>

<p>
Faster Karin tog henne ömt i sina armar
och tryckte henne till sitt oroligt klappande
hjärta, medan hennes brutna stämma sökte finna
skonsamma, tröstande ordalag, när hon mälde
om hennes och hela landets i detta ögonblick
oersättliga förlust.
</p>

<p>
Men Kristina tog det ej så öfvergifvet som
pfalzgrefvinnan väntat. Flickan hade hunnit förgäta
det lefvande intrycket af sin höge fader,
och änskönt hennes lilla anlete blef gråhvitt och
allvarligt, fällde hon inga tårar. Hon lät farsystern
föra sig ut till herr Gabriel, som ödmjukt
<a id="page-36" class="pagenum" title="36"></a>
böjde sig ned och kysste den lilla kalla barnhanden.
</p>

<p>
Lika underdånigt betedde sig pfalzgrefven,
och han sade därtill några ord om sina förhoppningar,
att Sveriges drottning gunstligen ville
mottaga hans tjänster.
</p>

<p>
Drottningen betänkte sig litet på svaret. Hågkomster
af de historiska anekdoter riksrådet
Skytte förtalt henne kommo så för henne, och
hon sade nådigt:
</p>

<p>
»Jag skall taga eder till min tro man, om I
lofvar mig undersåtlig vördnad.»
</p>

<p>
Herr Gabriel kunde ej undertrycka ett bredt
leende, hvilket tycktes skära af hans korta ansikte
i två hälfter, men Katarinas blick skymdes
af tårar, som hade hon helt plötsligt sett
broderdottern iklädd en narrkåpa.
</p>

<p>
»Vågar I följa mig ut till bönderna, fröken
Kerstin,» sporde herr Gabriel. »Jag har lofvat
att bringa eder med, förlitande mig på att I
ville hälsa edert folk.»
</p>

<p>
»Det vill jag. Sätt mig på tronen och låt
mig få alla tre kronorna på, Sveriges först.»
</p>

<p>
Katarina studsade och blef röd upp mot hårfästet,
ty hon visste med sig, att hon nyligen förtalt
Kristina, att norden i själfva verket vore ett
rike, att kronorna i riksvapnet voro som blommor
på samma stängel, och att de en gång
samlats som äretecken i en enda kvinnas starka
hand.
</p>

<p>
Herr Gabriel såg på den lilla kungadottern
med ett för honom främmande allvar.
</p>

<p>
<a id="page-37" class="pagenum" title="37"></a>
»På en tron vill jag och med mig alla högtsalig
kungens vänner sätta eder, men fuller mågen
I vara tillfreds med en krona, den, som salig
kung Gösta lämnat i arf. Föga likar den sig
som diadem för kvinnolockar, men nu kan det
ej vara annorlunda, om vi ej skola få in utländska
ogräsfrön i svensk säd. Kom, eders nåde!
Folket har bidat länge och är otåligt.»
</p>

<p>
Han tog hennes hand mellan sina grofva fingrar
och lämnade gemaket. Pfalzgrefven följde
dem, och hans gång påminde om en stor pudels
stillsamma lufsande till köttfatet, hvilket ingalunda
är utsatt för honom ensam, och som därför
tilläfventyrs kan hinna bli tömdt af närmare kamrater,
innan han når fram.
</p>

<div class="chapter">

<h2 class="chapter" id="chapter-0-3">
<span class="line1">III.</span><br />
<span class="line2">Ett land i sorg.</span>
</h2>

</div>

<p class="first">
<span class="firstchar">T</span><span class="postfirstchar">re</span> år hade förflutit sedan kungens saliga
död, och man skref nu Sankt Laurentii dag
anno 1635. Någon glädje hade icke blommat i
riket på långliga tider och stundade törhända ej
heller snart. Herrarna voro alltfort ute i kriget,
och hemkallades de, var det för att bispringa i
rådsförsamlingen. På sina gods och gårdar hunno
de näppeligen tänka. För dem fingo fruarna råda,
och många gjorde det öfvermåttan gärna, andra
togo det som ett tungt ok. Rikskanslerens husfru
plågades svårliga att platt intet bli hulpen af
sin käre herres klokhet.
</p>

<p>
<a id="page-38" class="pagenum" title="38"></a>
Nu hade hon dock lämnat Tidö åt fogdens
hägn och mottagit en inbjudning till Visingsborg
för att fira gref Pers hemkomst från Polen.
</p>

<p>
Hon stod utom den osämja, som eljes tidt
brusade upp mellan ätterna Brahe och Oxenstierna.
Hennes milda, fogliga sinnelag hade efter
dottern Kristinas giftermål och bråda död blifvit
än mer kufvadt och saktmodigt. Den största
fröjd hon förunnades under mannens bortovaro
bestod i omhuldandet af den lilla dotterdottern
Agneta Horn, det enda barn den unga fru Kristina
lämnade efter sig. Men som hon ej vågade
stöta sig med sin stränga väninna Ebba Leijonhufvud,
den lillas faster, sändes Agneta tidtals
till Hörningsholm för att få allsköns tukt. Fru
Ebba, nu vorden änka, hade många järn i elden,
men hon brände intet. För nyligen hade hon trolofvat
sin Annika, den lilla bleka blomman på
Sturarnas vårdträd, med rikskanslerens son Johan.
Denne hade strax därpå dragit ut till Tyskland
och väntades ej hem förrän till nästa års
Sankt Johannis, då bröllopet skulle stå. Fru Ebba
hade hemgiften att bestyra med, och därtill hade
hon låtit förmå sig att bli hofmästarinna. Sin
Annika hade hon lämnat på Visingsborg, där
fröken Kristina Brahe, gref Pers dugliga och i
allt skickliga syster skulle vara henne det bästa
sällskap. Fröken Kristina hade dessutom en tid
hört till hoffruntimret, så hon torde ha fast
agreabla ämnen att snacka om.
</p>

<p>
Egentligen var det för en maktfrågas skull
som grefvinnan Leijonhufvud lämnat sina gods
och dragit upp till slottet. Hon ville ej att fältherrens
<a id="page-39" class="pagenum" title="39"></a>
maka, salig kungens ungdomskäresta,
skulle komma alltför högt till väders.
</p>

<p>
Ebba Brahe hade fattat en så blind tillgifvenhet
för hennes majestät änkedrottningen, att man
fuller förstod hennes åstundan att med hela sitt
hus stå tronen närmast, och detta kunde den myndiga
frun, som kallade sig Sveriges första grefvinna,
icke tåla.
</p>

<p>
Denna solblanka stilla augustidag tycktes
emellertid splitet vara bilagdt, ty de båda grefvinnorna
och fru Anna Bååt sutto fredligt tillsammans
med gref Pers husfru, den forna hofjungfrun
Karin Stenbock, jämte jungfrurna Kristina
Brahe och Anna Sture på altanen utanför
det stora gemaket i Vätterntornet på Visingsborg.
</p>

<p>
Gref Pers slup hade just lagt ut från hamnen
för att af åtta roddare föras midt öfver
till Brahe-Grenna, där grefven skulle stiga ombord.
Han hade ridit från Stockholm, och hästar
och folk skulle fraktas öfver till ön senare. Grefvinnan
Karin hade länge sett efter slupen och
med ängslan iakttagit att en flik af det blåa, vapenprydda
klädet, som täckte tofterna, släpade
i vattnet. Hon kunde ej ropa drängarna an,
och detta vållade henne oro, ty kunde hennes
käre make väl tänka, att hon förfor vårdslöst
med hans gods och goda.
</p>

<p>
Också hon hade nyss återvänd till fäderneslandet;
hela vintern och våren hade hon varit
borta från de små barnen, af hvilka två voro
döda och lagda i graf, när hon kom igen, men
trots sin djupa sorg kunde hon ingen ruelse
känna öfver att hon följt sin hjärtans käre herre.
<a id="page-40" class="pagenum" title="40"></a>
Han var henne så mäkta dyrbar en skatt, att hon
dagligen tackade Gud för lyckan att äga honom.
</p>

<p>
Upp och ned för den branta backen, som
från sjön ledde till slottet, sprungo två små flickor,
grefherrskapets enda barn den sexåriga Elsa och
den jämngamla Agneta Horn. De förlustade sig
med att leka sig vara instängda af röfvare. Dessa
utgjordes i själfva verket af mycket fredliga män.
Det grefliga gardet stod nämligen uppställdt på
ömse sidor om den med stor möda anlagda vägen.
Deras blå och hvita uniform tog sig så vänlig
ut mot den omgifvande grönskan, och deras
skäggiga, väderbitna ansikten logo blidt mot de
små jungfrurna, hvilka med låtsad skrämsel rusade
förbi dem.
</p>

<p>
Längre ned åt stranden bidade öns båda kaplaner,
fogdarna, slottsskrifvarna och skolmästaren
med sina scolares. En myckenhet af öns
andra bebyggare hade också samlats för att
hälsa gref Per välkommen, och ett mera lysande
ädlingshof fick man leta efter.
</p>

<p>
Fru Karin såg nöjd dit ned, och äfven Ebba
Brahe, som i sin barndom varit med sin fader
på ön, tänkte, att allt var synnerligen påbättradt
och förkofradt. Slottet var en af de präktigaste
byggningar hon skådat, och det gladde henne
storligen att se sin egen herr faders bild inmålad
i en af riddarsalens fönsternischer.
</p>

<p>
Både hon och fröken Kristina Brahe buro
den af Maria Eleonora instiftade orden till minne
af salig kungen. För någon orsaks skull hade
Ebba Leijonhufvud ej fått den, och hon stirrade
afvogt på det lysande smycket med dess koketta
<a id="page-41" class="pagenum" title="41"></a>
pärlbågar, guldslingor och diamantblommor omkring
ett guldhjärta med inskriften »Wie länger
wie lieber».
</p>

<p>
Hela förloppet vid anskaffandet af detta
»krims-krams» retade fru Ebbas nyktra sinne.
Prål och prakt låg icke för henne, och henne syntes,
att i sorgens tid vore slikt gehäng ohöfviskt
mot den salige döde. Änkedrottningen hade i
alla stycken burit sig fåvitskt åt. Hon uttalade
sin tanke högt till jungfru Brahe.
</p>

<p>
»Att I gitter bära den klenodien, det turberar
mig för sann. Jag trodde er vara klokare
än att sätta pris på sådant.»
</p>

<p>
Det blef en kort paus i det samtal, som nyss
lifligt nog fladdrat kring bordet, där en kanna
med mungodt och ett silfverfat med klenäter var
framsatt, och man undrade, hvad Kristina skulle
genmäla, men denna hann ej komma till orda,
förrän Ebba Brahe häftigt inföll:
</p>

<p>
»Jag tror, att de flesta fruar i riket med
mycket contentement skulle mottagit slik gåfva
till erinring om Sveriges ädlaste kung. Men hvem
minner sig ej på fabeln om räfven och rönnbären.»
</p>

<p>
Husets fru inföll medlande, ryckt ur sina
egna tankar:
</p>

<p>
»Hennes majestät måtte ha älskat den store
Gustaf bra högt.» Medan hon talade, blickade
hon ut öfver Vätterns blåa yta, och hon skälfde
af förväntansfull längtan att snarligen få ila ned
till stranden och sträcka armarna vidt ut som
en famn full af goda önskningar för den hemvändande.
</p>

<p>
<a id="page-42" class="pagenum" title="42"></a>
»För visso,» svarade Kristina varmt. »Hon
lärer väl aldrig trösta sig öfver hans dödliga
bortgång.»
</p>

<p>
»Hå!» Ebba Leijonhufvud ryckte på de
starka skuldrorna. »Den kruka, som bäres flitigast
till brunnen, går först i stycken. Efter hvad
det förspörjes segla hennes majestäts tankar fridsälla
nog till Polen och Wladislav, men ryktet
har långa öron och föga vett. Ett är dock visst.
Den kvinna, som vill taga hjärtat ur bröstet på
sin aflidne make, har större begärelse till köttets
lustar än till själens. Och godt var, att rikets
herrar visste bättre än att låta henne behålla
salig kungens stoft, som hon var begärandes.»
</p>

<p>
»I hafver fuller icke älskat,» utbrast Ebba
Brahe harmset, »då dömden I icke hennes höga
nåde så slemt. Hon är af ett högst sensibelt
sinnelag; det förmärkes ju ock på hennes stora
ömhet för lilla drottningen. Det ville aldrig taga
någon ända på tårar och kyssar, när hon återsåg
flickan.»
</p>

<p>
»Men att stänga ett lifligt barn inne i en
svart kammare och fördystra hennes dagar med
klagolåt och jämmer är väl ingen rätt moderskärlek,»
sade fru Anna Bååt blidt och undfallande.
Hennes lilla tunna och liksom ofullbordade
ansikte stack skrämdt upp ur den yfviga, pipade
och hårdt stärkta halskragen. Törhända hade
hon nu yppat tankar, som hon helst borde tegat
med.
</p>

<p>
»Nej, däri sägen I sant,» medgaf fältherrens
maka. »Fröken Kerstin har lika mycket men
af hennes majestäts kärlek som hon tidigare hade
<a id="page-43" class="pagenum" title="43"></a>
af hennes köld. Och rådet pönsar väl ock på
att låta någon annan taga hand om kungabarnets
uppfostran.»
</p>

<p>
»Godt, om det skedde i tid,» mumlade fru
Ebba till Hörningsholm. »Det barnet har en
vilja, som tänder både henne själf och andra
i brand, men lösgifven vilja är som herrelös
hund; den biter ifrån sig och tror alla illa, därför
att den icke vet sin egen väg. Måtte eder
make snarliga komma åter, kära Anna,» vände
hon sig till Anna Bååt. »Han är rikets och
allas vårt stöd, och ju längre han töfvar, desto
sämre blir det beställdt här hemma.»
</p>

<p>
»Ack ja,» suckade fru Anna, »jag hoppas
dagligen, att han skall skrifva mig den hugnande
underrättelsen till, att jag kan vara honom
förväntandes, men ännu spörjes intet. Han för
drottningens och rikets sak där ute i Tyskland
och säger sig veta, att det vid statsrodret här
hemma sitter de ädlaste män. Han nämnde först
eder käre herre, fru Ebba.»
</p>

<p>
Ebba Brahe jämkade pärlhufvan till rätta
och log belåtet och tänkte, att riksmarsken väl
vore värd, att goda och stora ord slösades på
honom. Men länge kunde han dock ej blifva
vid ämbetet, ty efter den slemma fängelsetiden
hade hans syn så försvagats, att både hans medicus
och de kloka käringar, man rådsport, förespådde
blindhet. Ebba hade äfven pröfvat allehanda
läkemedel, men då intet halp, förstod hon,
att Gud ville låta detta onda komma öfver dem.
</p>

<p>
»Det gör mig så ondt om den stackars lilla
drottningen,» sade gref Pers hustru. »Man har
<a id="page-44" class="pagenum" title="44"></a>
förtalt mig allt hon måste utstå under dessa år.
Ej nog med att hon förmenats ljus och luft och
hållits inne i sorgegemaket, där tårarna immerfort
flödat. Hon har ju aldrig heller fått leka
och förlusta sig med jämnårigas sällskap, sedan
pfalzgrefvinnan drog dädan med sina barn.»
</p>

<p>
»Ja, det täckes icke längre de höga herrskapen
ro i samma båt,» inföll fru Ebba till
Hörningsholm. »Det var ett svårt slag på den
nådiga pfalziska baken, när rådet spelade herr
grefven det putset att strax efter salig kungens
död lycka räknekammarens dörr. Nu sitta de
på Stegeborg som vinterflugor, bidandes den tid,
då ock småfän få slicka solgodt, men det töfvar
kanske.»
</p>

<p>
Jungfru Annika dristade sig till att sakta
rycka sin fru moder i kjorteln, hvarefter hon
hastade att inflika ett par ord, ehuru hon nogsamt
visste, att de ej voro breda nog att öfverskyla
den barska grefvinnans storvulna tal.
</p>

<p>
»Jungfru Kristina har förtalt mig,» sade hon
med sin sjukligt späda och tunna röst, »att fröken
Kerstin plågas erbarmligen af törst, då hon ej
fördrager vin och hennes höga moder förmenar
henne vatten, sägandes, att slik dryck icke anstår
en drottning.»
</p>

<p>
»Ja, det är sant,» medgaf fältherrinnan, »och
I anar ej, hur envist det kungliga barnet är.
Den gode mäster Matthiæ gör all sin flit med
henne, men änskönt hon visar all expectans om
sig, hvad lärdom beträffar, blir hennes lynne
hårdare för hvar stund, och jag fruktar, hon
aldrig tillgifver sin höga fru moder den örfil,
<a id="page-45" class="pagenum" title="45"></a>
som denna lät flickan bekomma för att hon druckit
ur allt rosenvattnet i änkedrottningens tvättkanna.
Hon blef krithvit i det lilla sparfveanletet
och mäktade näppeligen styra sin barnsliga vrede.
Utkommen i yttre maket sade hon till jungfru
Malin: &rsquo;Jag är i alla fall drottningen&rsquo;.»
</p>

<p>
»Nu syns slupen,» utropade i detta ögonblick
fru Karin, glömsk af allt annat, och hon sprang
upp från bänken, röd i kinderna af glädje. De
blågrå ögonen med den kärleksvarma blicken
tändes upp som fönsterrutor i sol och de kvinnligt
skurna läpparna darrade af ifver. Måtte
blott allt vara redo! Hon skulle helst velat flyga
genom sträckan af höga gemak för att se till att
hyenden, drättar och himlar af flamskt och turkiskt,
af taft och gyllentyg voro dammfria, och
att hennes herre kunde spegla sig i riddarsalens
vapen, men slik husgång tillstadde icke tiden.
Kanonerna dånade redan från de små tornen vid
hamnen, och hon hann allenast i förbigående
kasta en blick upp på slottets rika flaggskrud,
när hon kommit ned för den breda stentrappan,
ty nu mullrade också läderbössorna uppifrån
vallen, och gardets blåsare läto trumpeterna
smattra fram en skrällande glädjefanfar, medan
pukorna följde med värdigt allvar och liksom
eftersinnande.
</p>

<p>
I spetsen för fruar, jungfrur och småtärnor
ilade grefvinnan Karin ned till hamnen. Längst
ute på en af de stora, gråhvita stenarna stod hon,
och det ljusa håret fladdrade fram under sammetshufvan.
</p>

<p>
<a id="page-46" class="pagenum" title="46"></a>
Gref Per hade lämnat sin plats under himlen
i blått och gult, som var spänd öfver slupens akter,
och stigit fram i fören för att fritt få blicka emot
sin härliga ö.
</p>

<p>
Ingen af hans många förläningar var honom
så kär som denna plats, märkt af historiens
häfder så långt tillbaka, som dessa gingo, och
aldrig var han så väl tillfreds, som när honom förunnades
att lefva här i lugn och ro med sina
bönder och tjänare, med hela det hof han älskade
att se omkring sig.
</p>

<p>
Liksom sin danske frände, den store astronomen,
ville också han adla sin ö med bildningens
sköldemärke, och när kriget väl vore ändadt,
skulle han ingen möda spara för att af Visingsö
skapa ett paradis både för människor och fänad.
</p>

<p>
Slupen stötte mot land. Minuten därpå hade
gref Per i allas åsyn lyft sin kärälskliga gemål
högt upp på sina starka armar. Sedan vederfors
lilla Elsa, hans kära »docka», samma gunstiga
hälsning, och med barnet kvar på armen
besvarade han vänligt de underdåniga bugningar
och nigningar, som mötte honom hvart han såg.
</p>

<p>
Han måste åhöra en oration på latin, som
skolmästaren pluggat i djäknarna, innan han
kunde få lämna hamnen, och väl hunnen till slottsporten,
hejdades han också där af herr hofpredikanten,
hvilken i sirliga latinska verser så att
säga nedlade hela ön för den nådige herr grefvens
nådiga fötter, mälande, att den nya kyrkan
snarliga skulle vara redo utan och innan, härligt
besmyckad i loftet med sköna tänkespråk.
Sedan han ödmjukligen designerat sig själf och
<a id="page-47" class="pagenum" title="47"></a>
alla sina trogna tjänster till sin höge herres
ynnest, steg han vördsamt åt sidan för den bukige,
rödmosige fogden, som med krumbuktande ord
öfverantvardade slottsnycklarna i sin herres hand.
</p>

<p>
Alla dessa gamla skick och bruk, vedertagna
sedan förfädrens tid, behagade grefve
Per, och hans öppna, manligt vackra ansikte
strålade af välvilja och belåtenhet. Under sin
vistelse i hufvudstaden hade han sannerligen icke
haft den minen på. Det degouterade honom på
det högsta, att Oxenstiernorna fått så fast fot i rådet
under hans frånvaro. De hade ock makat
sig upp på hans stol, som han väntat finna tom.
</p>

<p>
Äfven uppe på slottet hade han funnit allt
vändt med den galna ändan uppåt. Den unga
drottningen var vorden en liten näsvis och högfärdig
person, som icke aktade på råd, och som
var ovetandes om skickliga åthäfvor.
</p>

<p>
Men Gud visste, att han lika fullt älskade
detta barn som vore hon hans allerbästa väns
dotter, och han ville med gladt mod offra lif och
lem för henne.
</p>

<p>
Fåordigt besvarade han fruarnas begäran att
få veta hofnyheter. Han hade föga att mäla, sade
han, utom det att hennes majestät änkedrottningen
och hennes furstliga nåde Gudi lofvadt befunno
sig vid god hälsa.
</p>

<p>
Vid måltiden, som genast anrättades med
många kräsliga rätter och mycket vin, berättade
grefve Per om kriget. Han lofprisade storligen
svenskarnas tapperhet, men kunde icke fördölja,
att hären gjort svåra förluster. Han sade, att
änkors och faderlösas tårar nog i dessa tider
<a id="page-48" class="pagenum" title="48"></a>
runne landet öfver, ända från kungaborgen till
lägsta koja, och det skulle väl töfva, innan tåreflödet
stillades, ty äran är blodtörstig och vapenlyckan
är ett hvasst svärd, begifvet på
nya hugg.
</p>

<p>
Han nämnde bland de stupade tappra krigare,
som de alla kände, och ännu flera af deras
fränder och närskylda fingo de veta försmäktade
i fängelsehålor. Gustaf Horn, rikskanslerens svärson
och den lilla Agneta Horns fader, hade efter
det olyckliga slaget vid Nördlingen kastats i
fängelse, och gref Per hade inga hugnesamma
meddelanden om hans befriande.
</p>

<p>
Den glada stämning, som kastat glans öfver
mottagandet, vek så småningom, ty väl kunde
grefve Per ock förtälja om sina lyckligt afslutade
förhandlingar med Polen, men han kunde ej
säga, att riket vann något därpå. Och när han
begärde vetskap om Sveriges öden, voro svaren
dystra.
</p>

<p>
Fattigdom, missväxt och dyr tid rådde
öfverallt. Allmogen förmådde ej utgöra utskylderna,
och så svultna voro de, att de föllo vid
plog och harf.
</p>

<p>
Tystnaden lade sig som ett fröjdens bårtäcke
öfver den väldiga salen, hvarifrån den tidiga höstskymningen
jagades på flykten af små stillsamma
vaxljuslågor i höga silfverkandelabrar. Ingen
dryckesvisa bullrade fram med sin oförvägna
rytm; orden droppade bort som timglasets sand,
och fru Karins blonda hufvud sjönk mot hennes
hjärtans allerkäraste herres skuldra.
</p>

<p>
Då sporde han med ömt tonfall:
</p>

<p>
<a id="page-49" class="pagenum" title="49"></a>
»Trår I till hvila, min käraste?»
</p>

<p>
Hon svarade helt sakta, men orden föllo som
ett doftande blomsterregn öfver hans kärfva
sinne:
</p>

<p>
»Ja, i min älskades famn!»
</p>

<p>
Han ledde henne vid handen upp till sofgemaket,
där himmelssängens pösande silkesvar
glänste emot honom vid skenet af den förgyllda
armstakens ljus, och han höll henne plötsligt ut
ifrån sig som för att riktigt få beskåda sitt hjärtas
vif.
</p>

<p>
Men sekunden därpå höll han henne hårdt
tryckt i sin famn, och hans manliga stämma återfick
de veka tonfall, som smekte sig in i hennes
öra med kärlekens locktoner.
</p>

<p class="tb">
*
</p>

<p class="noindent">
Tyst och släckt och mörkt var allt på Visingsborg,
och som lydiga vasaller hade också
de många små gårdarna och husen, hvilka från
öns norra och södra uddar tycktes vandra upp
till adelsborgen, somnat under takmössan af halm
eller torf. Men på vallen gick väktaren och
tutade ut tidens flykt med luren riktad upp mot
månens blanka stålskifva.
</p>

<p>
Slottsuret slog tio. Slagen buros ut i den
doftande, ljumma kvällen och gungade i stilla
tonböljor hän mellan örtagårdens sällsynta träd.
I parkens fiskedammar speglade stjärnhimlen sin
lysande karta, och en smärt poppel sträckte sin
skugga som en väldig pekpinne snedt öfver
vattnet.
</p>

<p>
De många lustiga djuren, som gref Per planterat
<a id="page-50" class="pagenum" title="50"></a>
ut i sin djurgård, hade dragit sig undan
till sina hålor och reden, endast ett par tornugglor,
som till äfventyrs flugit ända från den
gamla folkungaborgens ruiner på öns södra
strand, stirrade från en gulnad lind med runda
vidöppna ögon ut i stillheten, då och då svagt
klagande med förunderligt mänskliga läten.
</p>

<p>
Slottet badade i månljusets svala flöde, och
nere vid stranden glittrade de färgrika vätterstenarna,
öfverspunna af ett silfvernät, hvilket
tycktes ha dragit upp dem ur vågorna i ett enda
väldigt notvarp.
</p>

<p>
De små rutorna i Visingsborgs tornfönster
glimrade som hundratals längtande ögon ut mot
nattens skönhet och stumma frid. Allenast ett
stod öppet. Det hörde till jungfru Kristina
Brahes lilla sofkammare, hvilken hon delade med
de små flickorna, men dessa sofvo redan sött
i den breda, snidade sängen. Kerstin däremot
förnam en sällsam oro tära sitt sinne, och hon,
den eljes så kloka och pliktfyllda jungfrun, hade
gripit lutan för att kväda den visa hennes käre
broder Per lärt henne sådan salig kungen i ungdomsdagar
diktat den. Hennes stämma fick klang
af den trånad, som bräddade hennes håg och
rann öfver i veka, mörka toner. Så plägade hon
understundom i ensligheten purgera sitt hjärta,
för att när dagens ljus föll öfver hennes tillvaro
åter bli hela släktens trofast hjälpande Stina.
</p>

<p>
Orden gledo öfver hennes läppar som bönerna
vid ett radband, och lutans strängar blefvo
till rosenskransens pärlor, när hon sjöng:
</p>

<div class="poem-container">
  <div class="poem">
    <div class="stanza">
<a id="page-51" class="pagenum" title="51"></a>
      <p class="verse">»Hoppet hafver jag stadigt haft</p>
      <p class="verse">din hårdhet till att öfvervinna</p>
      <p class="verse">med trofasthet, som Gud har skapt</p>
      <p class="verse">uti mitt hjärta och mitt sinne.</p>
      <p class="verse">Hvi vill du då</p>
      <p class="verse">min trogna tjänst således försmå</p>
      <p class="verse">och mig sluta utur ditt minne.» &mdash; &mdash;</p>
    </div>
  </div>
</div>

<p class="noindent">
Dörren upplåts sakta; det var jungfru Kristinas
fränka, fru Ebba Brahe, som inträdde.
Hennes vackra ansikte syntes blekt, och det lätta
löje, hvilket vanligen trådde fjärilsdans kring
hennes mun, hade domnat bort. Den praktfulla
dräkten var ock utbytt mot en simpel grön sidenrock
utan broderier eller annat prål. Det sades
eljes om fältherrens grefvinna, att hon brukade
ett af mannens gods till kläder, ett annat till smycken,
och ingen var flitigare i sina besök hos den
aktade köpmannen Erik Larsson än hon.
</p>

<p>
Nu skred hon så tyst in i kammaren som
hade hon gått i sömnen, men hennes röst ljöd
fullt vaken, när hon bad:
</p>

<p>
»Far fort med sången, Kerstin. I må veta,
att jag hört den en sommarafton för längesedan.
Det var den tiden, då sinnet var böjligt och
fylldt af vårens saf.»
</p>

<p>
Kristina villfor hennes önskan, ty den var
ock hennes egen. Hon tyckte plötsligt, att den
gamla evigt unga sagan stigit in i kammaren
och räckt hennes fränka och henne hvar sin
hand, dock höljande anletet, medan den stämde
in i sången:
</p>

<div class="poem-container">
  <div class="poem">
    <div class="stanza">
      <p class="verse">»Fågelen uppe på grönan kviste.</p>
      <p class="verse">djuren uti marken villa,</p>
<a id="page-52" class="pagenum" title="52"></a>
      <p class="verse">skulle, hvar de min sorg visste,</p>
      <p class="verse">mig hjälpa tårar att förspilla.</p>
      <p class="verse">Eko mitt rop</p>
      <p class="verse">formerar med sitt ljud en stor hop</p>
      <p class="verse">emellan dessa berg och dalar.»</p>
    </div>
  </div>
</div>

<p class="noindent">
Ebba Brahe hade sänkt hufvudet och lagt
händerna till hvila i knät. Under det hon lyssnade
till de ord, som hennes kunglige älskare
tillskrifvit henne och lockat toner till från lutan,
tänkte hon på sitt lif och hans. Lycklig hade
hon blifvit. Hennes make var god och ädel, och
af barnen hade hon all sin glädje. Ungdomskärlekens
röda ros hade mist sina blad för år
tillbaka, men från roten af rosenträdet hade en
liten telning skjutit upp: ömheten för Gustaf
Adolfs maka och barn.
</p>

<p>
I begynnelsen hade den unga grefvinnan
svärmiskt älskat Maria Eleonora allenast därför
att hennes ungdomsväns blick lyst emot prinsessan.
Ebba Brahes lätta, öppna sinne räckte
villigt famnen åt allt, som med sympati omgaf
kungen. Hon gjorde hvarje tillgifvenhet, som
ägnades honom, till en fager minnesblomma i
sina egna känslors örtagård, men lifvets fröjder
glömde hon därför ingalunda.
</p>

<p>
Nu var det henne dock, som om ett litet
blomster hotat att snärjas af styggt ogräs, och
detta vållade henne stort ve. Kärlekskvädet till
ungmön, till den stränga drottning Kristinas väna
hofjungfru hade mistat sin trolska lockelse, men
ordens tungsinne minde henne likväl starkt om
kungen och hans hjärtelag. Dagens tankar
mängde sig med de förslitna hågkomsterna och
<a id="page-53" class="pagenum" title="53"></a>
samlades omkring den späda människoblomman
däruppe på slottet. Hon hade under hans majestäts
sista år stått hans hjärta närmst, och
väl månde man ömka sig öfver den vårdnad
barnet fick.
</p>

<p>
Jungfru Kristina vände sig mot sin kusin,
icke för att säga något, därtill var denna stunden
i den skumma lavendel- och salviadoftande kammarn
henne för mycket värd, men för att få
veta, om drömmens spröda såpbubbla brustit för
fränkan.
</p>

<p>
Långsamt höjde Ebba hufvudet, och hon
sade sorgset:
</p>

<p>
»Jag tänker på den lilla drottningen, kungens
lefvande minnesvård. Det synes mig, att
svenskarna vansköta den. I första utbrottet af
sin sorg täckte de den med hyllningens och
tacksamhetens blomster, men allaredan nu, tre
år efter den store Gustafs död, förgäta de hans
dotter. Det vore herrarnes plikt att tillstädja
en svensk fru att taga henne i sin tuktan, såsom
det tillförene brukats med furstedöttrar. För
visso är det godt, att hon kan läsa latin och
allehanda annat, men en kvinnas fostran undfår
hon icke, och detta blir henne en dag till evärdelig
skada.»
</p>

<p>
»Hennes höga fru moder bekymrar sig visst
föga om dotterns fostran,» inföll Kristina. Motvilligt
tog hon fatt på ämnet, och hon tänkte,
att detta samma samtalsfrö grodde i hvar vrå,
ty öfverallt snackades det om fröken Kerstin och
hennes besynnerligheter. Men det märkligaste
var, att de flesta fruarna af adelns prima classis
<a id="page-54" class="pagenum" title="54"></a>
täflade om äran att få kungabarnet i sin vårdnad.
Som om hon kunnat se in i sin fränkas
lifliga sinne och afläsa dess själsrörelser, tillade
hon:
</p>

<p>
»Att icke rådet hugsar edert ömma modershjärta
och klara förstånd och vänder sig till
eder för att lämna den lilla fursteplantan i eder
värjo.»
</p>

<p>
Skymningen dolde fru Ebbas starka rodnad,
men den flämtande andedräkten svepte som
hämmad vingflykt öfver kammaren. Hon töfvade
med svaret. Slutligen genmälde hon:
</p>

<p>
»Törhända vore min famn för mjuk och mitt
ris icke nog kraftigt. Slikt förspörjes ju ock
från pfalzgrefvinnans handtering, och fuller har
hennes kel varit fröken Kerstin till förfång, men
ville herrarne förlita sig uppå mig, så skulle för
visso på min sida ingen flit sparas, och onda
tungors klaffande skulle jag stadigt förakta. Eder
käre broder lärer väl ha sport, hvilken väg skall
tagas, ty på denna, där furstinnan nu färdas, bär
det hin i våld, och det snarliga.»
</p>

<p>
Jungfru Kristina drog med en suck lutans
blåa band öfver hufvudet och hängde upp instrumentet
på väggen.
</p>

<p>
»Jag skall spörja min broder Per åt,» lofvade
hon saktmodigt. »Men själf hinner han väl
näppeligen styra för något, innan han ånyo
kallas bort.»
</p>

<p>
Ebba Brahe gladdes åt sin fränkas snabba
förstående och kysste hjärtligt båda hennes kinder.
Men hon yppade intet mera från sina känslors
vallfart. Hon sade intet om den stolthet,
<a id="page-55" class="pagenum" title="55"></a>
hvilken likt en frisk bris blåste upp inom henne
vid föreställningen om att få dana en drottning
åt sin ungdomsälskades folk.
</p>

<p>
Still som hon kommit, smög hon ur kammaren,
sedan hon önskat jungfru Kristina
tusende goda nätter, och den unga adelstärnan
blef allena med sina små skyddslingar. Men
nu hade hon intet drömlin att spinna mera, verkligheten
hade slitit af garnet, och föga anstod
det grefve Pers syster att ens i fantasien bereda
en väfnad med knutig tråd.
</p>

<div class="chapter">

<h2 class="chapter" id="chapter-0-4">
<span class="line1">IV.</span><br />
<span class="line2">Älskog.</span>
</h2>

</div>

<p class="first">
<span class="firstchar">D</span><span class="postfirstchar">en</span> goda pfalzgrefvinnan Katarina hade
sedan länge hvilat i sin graf, och hennes
många välmenta råd och förmaningar hade flugit
för vinden. Den unga drottningen tycktes icke
alls ha något djupare minne af sin uppfostrarinna.
Hon röjde helst egna vägar och tog språng
öfver hvarje hinder. Hoffruntimret befann sig
i ständig ängslan för hvarje ny nyck. Och under
kavaljerernas honungssöta smicker låg den manliga
ringaktningen på lur. Och i gången utanför
drottningens gemak upplöstes den inkapslade
misstron mot en adertonårig flicka som regent
för rike och land. Annat hade det varit, om
hon brukat silkestömmar att tygla sina gunstlingar
med.
</p>

<p>
Men ännu kunde ingen glädja sig åt särskild
furstegunst, och man lofordade vidt och
<a id="page-56" class="pagenum" title="56"></a>
bredt i rådet den höga myndlingens rättvisa. De
eljes så stolta rådsherrarnes hufvuden böjdes i
underdånighet inför drottningen, och deras lifligt
beundrande blickar tyckte sig skönja sitt eget
verk framburet till segertemplet af en ny Nike.
Hon hade alltid synts dem så klok och vuxen,
och den gamle Johan Skytte yttrade beundrande
om henne:
</p>

<p>
»Hon hafver ett extra-ordinarie ståtligt ingenium,
och så vidt sexus femineus det tillåter
lärer hon komma att likna sin fader.»
</p>

<p>
Kristina själf, som under de närmast föregående
åren nästan uteslutande ägnat sig åt
forskning och vetenskaper, och som från sitt femtonde
år med aldrig svikande intresse följt alla
förhandlingar i rådskammaren, alla regeringens
åtgärder, satt ej längre så stilla och villigt lyssnande
i den förgyllda karmstolen. Hennes unga,
heta röst ljöd kraftig och befallande, men tonfallet
kunde ofta vara otåligt, som om hon längtade
bort från politikens labyrint.
</p>

<p>
Rikskansleren, som med outtröttligt nit ägnat
många timmar af dagen åt henne och njutit af
hennes utomordentliga fattningsgåfvor, fann
henne nu efter myndighetsförklaringen plötsligt
vorden håglös och slapp. Hon kunde långa stunder
stirra ut genom fönstret, föga aktande på,
om han talade eller teg.
</p>

<p>
Det var längesedan Axel Oxenstierna varit
ung, åtminstone föreföll det honom så. Hans
lif hade mer än de flestas varit fylldt af allvar
och ansvar, och han hade nästan förglömt ungdomens
<a id="page-57" class="pagenum" title="57"></a>
ifver att ila ut i världen och tumla om
bland ondt och godt.
</p>

<p>
Med sin långsamma röst förmanade och
lärde han. Och hans hvita, något giktbrutna
händer samlade prydligt beskrifna ark, viktiga
akter, som drottningen borde taga del af och
sätta sitt namn under.
</p>

<p>
Så skedde äfvenväl i dag, men hennes nåde
sköt med en tvär handrörelse hela den digra
luntan åt sidan, kastade sig med korslagda ben
baklänges i stolen och skrattade högt:
</p>

<p>
»I faren alltid så varliga fram, käre herr
Axel, att papperen törhända ännu ett solhvarf
böra bida sin tid. Så förbåldt angeläget är det
väl icke att i dag granska dem. Det lyster mig
mera att rida ut till De la Gardies Jakobsdal.
Unge gref Magnus lär vara återkommen från
sin långfärd, och jag vill se på denne min
undersåte, sedan han fått utländsk fernissa, ty
vi tro icke, att det lilla kriget i Skåne, i hvilket
han hux flux skulle pröfva sin värja, skrapat
af honom den franska glansen.»
</p>

<p>
Rikskansleren betraktade henne förundrad,
och hans forskande djupa blick lodade oroligt
de eldiga blå Vasaögonen, hvilka med ens syntes
honom flamma som mareldar. Hon hade blifvit
fast dejlig den lilla drottningen, allenast hon
velat vårda sitt yttre. Den grå kjorteln och den
lösa, vida koftan var ingen anständig dräkt för
en så ung person; men hvem skulle gifva henne
en vink därom? Alla krusade och bugade för
henne. Till ingen såg hon upp med vördnad
och kärlek. Hennes majestäts enda kvinnliga vän
<a id="page-58" class="pagenum" title="58"></a>
var den blyga, sedesamma lilla Ebba Sparre, och
om henne hade Kristina själf sagt: »Hon är det
dejligaste man kan ha för sin åsyn, därför tillstädjer
jag henne att närmre än andra lyss till
mina ord; själf gitter jag sällan höra hennes.»
</p>

<p>
Kristina hade rest sig upp och fattat ett ridspö,
som låg slängdt öfver en stol.
</p>

<p>
»Så bjuder jag eder lef väl,» sade hon
hurtigt.
</p>

<p>
»Eders majestät täcktes besinna sig på, att
plikten städse går före nöjet. Detta har jag aldrig
tillförene behöft hålla fram för eders nåde,
och jag förhoppas, att I icke heller nu gifver
mig en så bedröflig occasion.»
</p>

<p>
»Jag regerar och jag präntar mitt namn när
jag för godt finner,» afbröt Kristina skarpt, och
ridspöet hven plötsligt med ett mejande slag genom
luften. Men likväl satte hon sig ånyo ned
i en oskön och vårdslös ställning. Den vänstra
handen gräfde hon in i de ljusa lockarna, som
hängde oredigt kring hennes hufvud. Snabbt
gledo hennes blickar öfver de tätskrifna sidorna,
men hon meddelade icke sina tankar och begärde
intet råd af rikskansleren.
</p>

<p>
Hennes penna raspade flitigt signerande det
ena aktstycket efter det andra. Ögonbrynen
voro buttert rynkade, och solen, som glittrade
på hennes panna, etsade in sig i ett helt snideri
af fåror.
</p>

<p>
Kristinas tankar gingo rastlöst under arbetet.
Hon kände sig djupt sårad öfver, att hon blifvit
behandlad som ett barn, hvilket försökt skolka
ur skolan. Slikt ville hon icke veta af hädanefter.
<a id="page-59" class="pagenum" title="59"></a>
Vore rikskansleren än så perfekt i sina
stycken, måste han dock nu lämna makten och
väldet i hennes händer. Hon delade icke med
någon. Sedan sin tidigaste barndom hade hon
rustat sig för sitt kall, lärt mycket, lyssnat flitigt,
icke ens unnat sig sömn och hvila, ty dagen
räckte understundom icke till för fullgörandet
af alla plikter. Sorglös och munter hade hon
sällan känt sig. Man hade ända från det hon
låg i vaggan behandlat henne som ett litet lejon,
hvilket man väl visste ej kunde bitas, men som
man fruktade skulle rifvas. Hon ville dock ingen
illa, allenast man lydde och rättade sig efter
henne. Hastigt såg hon upp på sin fars trogne
rådgifvare.
</p>

<p>
»Har I läst dessa papper?»
</p>

<p>
»Ja, ers majestät.»
</p>

<p>
»Har I granskat dem, menar jag?»
</p>

<p>
»Ja, ers majestät, och jag har funnit allt
i sin ordning.»
</p>

<p>
Kristina blef röd ända upp mot hårfästet,
och pennan skälfde plötsligt i hennes hand.
</p>

<p>
»Hädanefter skall I icke vålla eder slikt
omak,» sade hon, och hennes eljes ljusa och
varma röst blef sträf och hård. »Jag vill själf
handlägga alla ärenden, och skall jag, när det
så ackomoderar mig, tacksamt erkänna eder klokhet
och förfarenhet.»
</p>

<p>
Hon lade bort det sista arket och torkade
pennan mot klädningen. Med det största lugn
hade Axel Oxenstierna åhört hennes ord, och
hans svar förrådde hvarken bitterhet eller vrede.
</p>

<p>
<a id="page-60" class="pagenum" title="60"></a>
»Och jag skall alltid stå vid eder sida kallad
eller okallad,» sade han och gjorde en djup
bugning.
</p>

<p>
Kristina tycktes ej märka hans reverens. Hon
drog upp skuldrorna, som skuddade hon af sig
ett ok, men icke ett ord kom öfver hennes läppar.
Slutligen frågade hon, ledd af framstormande
tankar:
</p>

<p>
»Hvarför håller I och hela rådet mina fränder
pfalzgrefvens så långt ifrån mig?»
</p>

<p>
»Eders majestät har ju båda de unga pfalzgrefvinnorna
vid sitt hof.»
</p>

<p>
»Visserligen, men jag ville också främja min
farbroder furstens sak; det gör mig bitterligt
ondt, att han beständigt trakteras med tomma
löften, som ingen ärlig följd ha.»
</p>

<p>
»De, som lofva, göra förvisso mycket ohägn,
ty Johan Casimir är till platt ingen nytta för
Sverige.»
</p>

<p>
Rikskanslerens rättframma, stillsamt afgifna
svar behagade ingalunda drottningen. Hon inföll
tvärt:
</p>

<p>
»Tänker I detsamma om hans son, efter I
sändt honom så ung ut i kriget?»
</p>

<p>
»Om den unge fursten är ännu intet att
säga. I Torstensons skola lär fuller pröfvas, om
han tåler en dust. I slaget vid Leipzig fick han
sin första lärospån. Törhända varder han en
tapper krigare.»
</p>

<p>
Kristina nickade och log gladt.
</p>

<p>
»Han är eders majestät mycket kär,» sporde
rikskansleren, som var angelägen att den unga
<a id="page-61" class="pagenum" title="61"></a>
regentinnan snarligen skulle förmäla sig. Det
gällde att få arfföljden betryggad i tide.
</p>

<p>
»Ja, han är mig mycket kär,» upprepade hon
eftersinnande. »Förnöjliga barndomsminnen föra
oss samman, och ingen står mig närmare. Men
ännu länge vill jag äga min frihet. Dock är
jag beständigt redobogen att försäkra honom om
min ynnest.»
</p>

<p>
Hon hade sprungit upp och begynt gå fram
och åter med händerna på ryggen. Nere vid
dörren stannade hon, och rikskansleren skyndade
sig fram att öppna för henne. Nådigt böjde
fröken Kerstin på hufvudet och ilade uppför den
smala trappan, genom sin studerkammare och
in i gamla matsalen, där Ebba Sparre, pfalzgrefvinnan
Marie Euphrosyne och den lilla tolfåriga
Kerstin De la Gardie stodo påpälsade, färdiga
för den beramade utflykten.
</p>

<p>
Lilla Kerstin höll troget drottningens mjuka
filthatt med den stora, vajande plymen, och en
kammarpiga bredde ut hennes nådes ryttarkappa.
</p>

<p>
Kristina spillde icke många ord, medan hon
klädde sig. Det solskenslynne, hvari hon på
morgonen vaknat, hade redan försvunnit, tycktes
det, och de unga tärnorna följde helt missmodigt
sin härskarinna, när hon rusade framåt trumpetaregången.
</p>

<p>
»Vi vilja icke ha mer än en dräng med,»
ropade hon utåt borggården, där en flock knektar,
beridare och svenner samlat sig om drottningens
häst. En rad med slädar stod redo
att mottaga hoffruntimret och några kavaljerer
kommo ut på trappan för att hjälpa till med inpackningen
<a id="page-62" class="pagenum" title="62"></a>
af la belle comtesse Ebba Sparre,
den bleka, smäktande Euphrosyne och den lilla
muntra jungfru De la Gardie.
</p>

<p>
Drottningen gaf sin häst sporrarna och satte
genast af i traf, obekymrad om, huruvida det
var möjligt för de andra att följa henne. Slädkuskarna,
som fingo stå på ena meden, kunde
ej jaga framåt med alltför svindlande fart. Nattens
starka yrväder hade drifvat ihop snön på
gatorna och torgen, hvarhelst en kraftig vindil
förmått tränga sig fram. Detta försvårade passagen,
isynnerhet sedan man lämnat Slottsholmen
och kommit ut på Norrmalm, där det ännu var
oplogadt. Januarisolen glittrade öfver de snöhöljda
taken och frammanade med tillhjälp af
den rakt uppstigande röken ur skorstenarna de
sällsammaste ljuseffekter. Invid husväggarna åt
norr sträckte sig likblåa, kalla skuggor varslande
om ny frost.
</p>

<p>
De tvenne småsvenner, som med mössorna
i hand flåsande sprungo efter hoffruntimrets slädar,
längtade storliga att få komma utom stadens
hank och stör, ty då skulle de tillåtas klifva
upp på den andra slädmeden. Detta lopp i snön
var föga behagligt, änskönt det värmde. I drabantkammarn
på slottet, »stengolfvet» så kallad,
hade rådt en bister kyla under natten, och deras
lemmar voro ännu stela.
</p>

<p>
När släden svängde om vid Norreport, kastade
Ebba Sparre en blick på det nya De la
Gardieska palatset Makalös. Hon erinrade sig
det lysande bröllop, hon där i fjol bivånat, då
Maria Sofia gifte sig med Gösta Oxenstierna.
<a id="page-63" class="pagenum" title="63"></a>
Då hade det gått mäkta muntert och storståtligt
till, och den sextonåriga bruden var fager att
åse. Nu till julen hade fältherrens dragit åstad
till Jakobsdal för att stanna där i all enslighet.
Gamle gref Jakob var svårt angripen af ögonsjukan,
och fru Ebba ville fast intet annat beställa
än vårda honom. Förunderliga hade de
ödets vägar varit, på hvilka hon färdats fram
den stolta Ebba Brahe, tänkte den unga hofjungfrun.
Mycket hade hon fått erfara i lifvet,
och sällan hade glädjen bjudit sig som hennes
gäst. Hon kände en sekunds ängslan öfver att
vara namne till den pröfvade grefvinnan. Men
allvaret fläktade endast helt lätt öfver hennes
tinningar. Hon hade intet att frukta. Framför
henne på den hvita hästen red som ett lyckans
förebud hennes höga beskyddarinna drottningen,
och hon skulle aldrig öfvergifva henne.
</p>

<p>
Just nu vände Kristina sig om och nickade
åt la belle comtesse med leende ögon och mun.
</p>

<p>
Hon hade saktat ridten och var nu så nära,
att hon kunde ropa åt sitt sällskap:
</p>

<p>
»Så här skulle jag vilja rida landet rundt
och stanna, hvar mig lyste.» De blå ögonen
strålade, och Marie Euphrosyne såg plötsligt, att
hennes kusin var vacker, när hennes ansikte som
nu fått färg och värme. Uttrycket skiftade så
snabbt som tankarna föddes, men det trumpna
allvar, som kunde förfula Kristinas drag, syntes
dock i denna stund ej skymten af. Hon såg
så lycklig och tillfreds ut, som om en extra förnöjelig
dag väntade henne.
</p>

<p>
<a id="page-64" class="pagenum" title="64"></a>
Själf satt Marie Euphrosyne med den smala,
af kölden rödblå nästippen tryckt mot den ofantliga
muffens kant, och gång efter annan sökte
hon gnida kinderna röda, då hon väl visste, att
den grålilakulör de antagit var föga klädsam.
</p>

<p>
Hennes hjärta bultade hårdt under korsetten,
och hon plågades af ett slags dvalfrusen
längtan, som endast en förmådde töa upp. Så
långt hon kunde minnas tillbaka, hade gref
Magnus, hennes käre broder Karl Gustafs studerkamrat,
varit henne öfvermåttan kär, och hela
den tid han nu vistats i främmande länder, hade
hon genom hans goda syster Maria Sofia förskaffat
sig tidender och vetskap om barndomsvännen.
Fru Ebba hade städse visat henne stor
huldhet och gärna sett, att hon så flitigt plägade
umgänge med hennes glada Maja-Fia. Och
hon hade förtalt henne mycket om den öfver
allt älskade sonens vandringar.
</p>

<p>
I den lilla brefkammaren på Makalös hade
fru Ebba fört in henne och ur det silfverbeslagna
schatullet framtagit de skrifvelser, hvilka för
Marie Euphrosyne voro underbart fängslande
sagor. Hon brukade sitta på den låga pallen
vid grefvinnans fötter och sluta ögonen, medan
denna läste om gref Magnus&rsquo; besök hos den
store Mazarin, om hans seger vid ringränningen,
då änkedrottning Anna själf fäste pärlkransen
på hans bröst, och ändtligen om hans längtan
till hemmet. Detta följde som en liten urblekt
och hänglömd rad, alltför fattig att tåla jämförelse
i uttryckens styrka med beskrifningarna
på lustbarheter och ärebetygelser.
</p>

<p>
<a id="page-65" class="pagenum" title="65"></a>
En enda gång hade Marie Euphrosyne vågat
sända en hälsning i Maria Sofias bref, och i
vakna drömmar hviskade hon sig sedan det så
otåligt väntade svaret. Sirligt och korrekt skulle
de få orden stå på papperet, och allenast hon
kunde ana, att de som brefdufvorna buro ett kärt
budskap under den stora, skylande kragen ...
Hon hade fått bida förgäfves. Hälsningen kom
icke.
</p>

<p>
Nu skulle hon snarligen återse honom. Hugsade
han månne sin lilla leksyster? Slädarna
hade nu hunnit utom tullen, och bjällrorna klingade
friskare och starkare här ute i skogslugnet
än de gjort inne i stadens larm. Småsvennerna
hoppade belåtet upp på meden, blossande efter
kroppsrörelsen. De glada gossögonen påminte
om starens muntra blick, och deras humör liknade
också den orädda vårbudbärarens.
</p>

<p>
Kristina var alltjämt först. Hon hade återtagit
sin halsbrytande, framsprängande ridt, och
hennes uppvaktande förmådde näppeligen följa.
Själf satt hon helt obesväradt i sadeln och tycktes
icke känna någon trötthet. Hon såg sig ej mycket
omkring. Det hvita, insomnade landskapet med
de vakande furorna och granarna som hedersvakt,
tilltalade henne föga. Där en krans af gamla,
snöiga granar stodo omkring en liten ung och
smidig enbuske, hejdade hon sig dock ett ögonblick
och skrattade högt.
</p>

<p>
För sann, var det icke rådskammarens spegelbild!
Där stodo alla de kloka gubbarna i de
ärevördiga perukerna och midt i kretsen drottningen &mdash; enen!
De skrofliga furornas välde skulle
<a id="page-66" class="pagenum" title="66"></a>
dock brådt ändas, och snart finge man skåda dem
knäckta, med årsringarna vända till väders.
</p>

<p>
Enen var ej god att komma för när. Stickas
kunde den, och härdig var den, som kunnat
sträfva sig fram i slik af de mäktiga träden utsugen
jordmån.
</p>

<p>
Hon lät ridspöt hvina, och hästen flög ånyo
frustande och med rimfrostig fradga omkring
munnen framåt vägen. Men denna syntes snart
drottningen för befaren och slät. Hon satte öfver
en gärdesgård, tumlade in på ett fält och lämnade
hoffruntimret åt sitt öde.
</p>

<p>
Emellertid hade hon misstagit sig om riktningen,
och när hennes löddrige trafvare sprängde
upp på Jakobsdals gård, voro följets hästar och
slädar satta i skjul. Men fältherrens hela hofstat
var på benen för att mottaga den allranådigaste
ryttarinnan och nedanför trappan, hvilken
ledde upp till den af flyglar begränsade
borggården, stodo med blottadt hufvud husets
båda hemmavarande söner.
</p>

<p>
Kristina nickade vänligt och kamratligt åt
den femtonårige gref Jakob, hvilken tidigare varit
hennes page och deltagit i många muntra jakter
och äfventyr.
</p>

<p>
»Väl mött, lille Jakob,» log hon, »vi se med
glädje, att fjunet på hakan växer till värdig borst.
Rätt så. I har vår nåd, lille man, och skall
icke förgätas den stund vi få i sinnet, att läna
regeringen färskt virke.»
</p>

<p>
Med en djärf sats dref hon hästen uppför
trappan och skulle antagligen ha gjort en svårartad
kullerbytta, om icke en fin hand med muskler
<a id="page-67" class="pagenum" title="67"></a>
af stål fattat i betslet och ryckt det skrämda,
skälfvande djuret upp på borggårdens stengolf af
svarta och hvita rutor. Samma hand hölls sedan
redo att stödja drottningens fot, när hon hoppade
af och ändtligen riktades Kristinas uppmärksamhet
på den ödmjuka och tjänstvilliga handens
ägare.
</p>

<p>
Ett skimmer af tillfredsställelse smekte bort
från hennes ansikte den karlavulna sträfhet, som
vanställt det under de sista minuterna, då hästen
retat henne genom sin uppstudsighet. Hennes
stora, klara ögon, hvilka tycktes dricka in solljuset
i sina hvälfda skålar, kastade en snabb,
lysande blick på den unge ädlingen, som djupt
bugande, ridderligt förnäm och ståtlig stod framför
henne.
</p>

<p>
»Där är således vandringsmannen,» sade hon
glädtigt. »I har icke förgätit svenskmannamod
i Louvrens salar, märker jag. Välkommen åter,
gref Magnus, också här skall I finna en drottning
väl affektionerad i edra intressen.»
</p>

<p>
»Jag har brunnit af längtan att få lägga mitt
lif för eders majestäts fötter,» genmälte Magnus
Gabriel De la Gardie knäböjande.
</p>

<p>
»Lif vill jag ej taga, min vän. I må hugsa,
att för en kvinna &mdash; vare sig på tronen eller i
kojan &mdash; har instrumentum Pacis den ljufligaste
tonen. Dock gifver jag eder till känna, att I
från denna stund i krig eller fred kan vara förvissad
om min besynnerliga ynnest.»
</p>

<p>
Grefve Magnus reste sig, sedan han upprepade
gånger kysst drottningens hand och beledsagade
henne under stora vördnadsbetygelser
<a id="page-68" class="pagenum" title="68"></a>
till porten, där gamle gref Jakob stod och stirrade
blindt ut mot den lifliga scenen. Han stöddes
af sin högväxta, kraftfulla maka. Bakom dem
stod en hel skara ungdom, bland dessa äfven
den smala, stillsamma Marie Euphrosyne. Hennes
blekröda läppar, skapade utan att guden
Amors båge fått stå modell, öppnades och slötos
som om orden velat pressa sig fram med lavinstyrka,
men hastigt hållits tillbaka. Hennes vänstra
hand fasthöll en schal öfver bröstet, den
högra nöp sedesamt i den vida kjolen, som snarliga
skulle lyftas för att underlätta den sirliga
hofnigningen.
</p>

<p>
Hon såg oafvändt på de två, som närmade
sig därute på den breda mattan af strömmande
solflöde. Och med snabb kvinnlig elakhet undrade
hon, om gref Magnus förmärkte drottningens
beklagliga snedhet i den ena skuldran. Hade
hon allenast velat bruka de franska hälarna,
skulle detta lyte fuller kunnat fördöljas, men
hennes höga nåde ville ej tro, att något var
vank och brist hos en så alltför fullkomlig
person.
</p>

<p>
Nej, grefven märkte säkerligen intet. Han
talade så lifligt, att den ljusa, yfviga lockperuken
slog honom om öronen, och hans händer beskrefvo
cirklar i luften.
</p>

<p>
De gingo helt långsamt, passerande ruta efter
ruta med dröjande steg. Plymen i Kristinas hatt
hängde tung, som besållad af tusen diamanter,
egentligen var det små isnålar, som fastnat i
fjädrarna. Hufvudbonaden besvärade henne, hon
<a id="page-69" class="pagenum" title="69"></a>
slet af den och kastade den med en spark upp
till lilla Kerstin De la Gardie.
</p>

<p>
När de voro midt för ingången, tog hon
grefvens arm och vände honom på det sättet om.
</p>

<p>
»Vi vilja höra mera om Louis och om hela
detta vidunderliga Paris. Vet I, att min högsta
traktan är att förvandla det gamla Sverige till
ett lika mäktigt kunskapsrike, och vi ha låtit
inbjuda lärde män från flera länder. En dag
skall Sveriges namn bäras på ryktets oblodiga
vingar, allenast nämndt som ett vetenskapernas
och odlingens blomsterland.»
</p>

<p>
»När dess höga drottning själf är dess gifmilda
Fortuna, ur hvilkens ymnighetshorn flödar
den essentia scientiarum, hvars doft är förnöjligare
än rosens och salvians, torde detta mål ej
vara fjärran.»
</p>

<p>
»Edert smicker är för bålstort, min bäste
grefve. Har Gallien ej skänkt eder mera eteriska
oljor att droppa i det attiska saltet,» sporde Kristina
skrattande, men hennes blick var med ett
öfvermåttan blidt uttryck riktad på den unge
ädlingen, hvilken höfviskt höll sig två steg ifrån
henne.
</p>

<p>
»Eders majestät täcktes döma mig mildt och
ej förundras öfver, att min tunga stammar och
brukar föga manerliga yttranden i denna stund,»
svarade han smidigt. »Jag har aldrig tillförene
så känt, att kvinna och gudinna kunde vara ett,
och medan mitt hjärta böjer knä inför den förra,
sväfvar min själ upp till den senares altare med
en ringa undersåtes tackoffer.»
</p>

<p>
<a id="page-70" class="pagenum" title="70"></a>
»Gif mig eder värja,» bad Kristina hastigt.
</p>

<p>
Magnus lydde, och drottningen tog denna
i ena handen, med den andra ledde hon gref
Magnus fram till porten, där man huttrande och
otåligt väntade, att hennes höga nåde skulle behaga
begifva sig in i salen till den framdukade
måltiden.
</p>

<p>
»På knä,» befallde drottningen.
</p>

<p>
Åter böjde den vackre grefven knä för sin
härskarinna.
</p>

<p>
Hon slog honom med värjan tre slag öfver
skuldran och sade muntert:
</p>

<p>
»Så sant som det är, att jag i morgon den
dag skall förvandla denna värja i en ny af purt
guld, så sant dubbar jag eder, grefve Magnus,
i allt detta goda folks åsyn till min egen ädle riddare,
hvilken jag lofvar att vara välbevågen och
huld i alla stycken, och är det min kungliga
vilja, att I hädanefter uppenbarar alla edra önskningar
för mig, till fromma för desammas uppfyllande.»
</p>

<p>
Marie Euphrosyne lyddes till den sällsamt
varma klangen i sin höga fränkas röst, och tårarna
stodo henne plötsligt i ögonen. Hon borde
väl hafva känt stor glädje öfver all denna nåd,
som likt himmelens manna föll öfver den hon i
enslighet djärfdes kalla sitt allra käraste hjärta,
men hon mäktade näppeligen taga den rätta
minen på, när det nu gällde att med fröjd och
gamman hylla drottningens gunstling.
</p>

<p>
Ock grämde det henne, att hon, en boren
furstinna, ej fick sin plats vid bordets öfre ända
utan bland hoffruntimret, och att grefvinnan Ebba
<a id="page-71" class="pagenum" title="71"></a>
vänligen talade henne till, skänkte föga tröst.
Magnus Gabriel tycktes icke förmärka den lilla
leksysterns närvaro mera än om hon varit en
tom och kastad bägare.
</p>

<p>
Drottningen och han formerade liksom ett
bord för sig, och deras ord gingo städse till
hvarandra. Det mesta af hvad de sade, förstod
hon icke. De nämnde namn hon aldrig hört,
och hade fuller så höga och märkliga intressen,
att de tycktes löpa från jorden ända upp till himmeln.
</p>

<p>
Efter måltiden ville drottningen dansa. Ingen
hade tillförene sett henne så lik andra unga
tärnor med rosiga kinder och vakna drömmar i
ögonen. Fru Ebba kunde ej nog förundra sig
öfver det behag och den gratie drottningen visade.
Hon hade alltid funnit Kristina ful och
rätt obelefvad. Denna dag syntes hon henne som
den plantan nicotiana, hvilkens hvita blomster
dofta både med trånad och glöd, när de sluppit
ut ur den slemma knoppen.
</p>

<p>
Blåsarna gjorde all sin flit, och drottningen
dansade oförtrutet, mest med Magnus Gabriel,
som skulle lära henne de danser, hvilka brukades
i Frankrike.
</p>

<p>
»Vi vilja inskärpa hos vår dansmästare
Beaulieu,» utbrast hon, »att han må lära våra
svenska björnar lättare pas än de hittills åstadkommit.
Vi vänta er till slottet i morgon, gref
Magnus, för att gifva oss råd därutinnan.»
</p>

<p>
Och ånyo räckte hon honom handen till
dans och lekar, som fortforo till sena kvällen.
Men drottningen aktade föga på sömn och hvila.
<a id="page-72" class="pagenum" title="72"></a>
Hon ägnade högst tre eller fyra timmar åt sin
nattro, redan klockan fyra om morgonen fann
man henne i studerkammaren.
</p>

<p>
När uppbrott ändtligen skedde, följde flera
fruntimmer med drottningen och hennes fruntimmer.
De redo med brinnande facklor i handen.
Flammorna stego höga och hungriga som
girigt slickande tungor upp mot de mörka träden,
och gnistregnet flög sprakande ut öfver snön
för att slockna bland de kalla flingorna. I spetsen
för kavalkaden redo Kristina och hennes nye
riddare. Nu voro de långa stunder tysta, och
när de talade, ljödo deras röster snarare som
en strof ur en gammal ballad än som kungsväg
för all världens ord.
</p>

<p>
»Har I under de senare åren träffat samman
med min frände Karl Gustaf,» sporde Kristina
oförmodadt, med denna mening återvändande
från aftonstjärnan, som tindrade öfver deras hufvuden,
och hvilken de gästat i en astronomisk
diskurs.
</p>

<p>
»Ja, eders majestät, rätt ofta.»
</p>

<p>
»Och hvad tänker I om honom?»
</p>

<p>
»Att han är den lyckligaste bland dödliga,
om ryktet talar sant, som mäler honom stå eders
majestäts hjärta närmast,» svarade De la Gardie
djärft.
</p>

<p>
»Är det all traktat edra tankar ha med honom?»
</p>

<p>
»Ja, i denna stund hugsar jag allenast, att
han är furste, och att han därför alltid skall
träda framom mig med sina tjänster till det
föremål, som synes mig allena värdt att tjäna.»
</p>

<p>
<a id="page-73" class="pagenum" title="73"></a>
»I ären vid samma ålder,» sade Kristina eftersinnande.
»Månne edert hjärta är lika galant
som hans?»
</p>

<p>
»En mans hjärta, eders majestät, är som
ett såll, genom hvilket pilarna löpa in och ut,
till dess en dag en kula från kärlekens högkvarter
skjuter det platt fördärfvadt.»
</p>

<p>
»Såå, och hvad vet I, lärde unge herre, om
kvinnans hjärta?»
</p>

<p>
»Det synes mig vara som månstenen, hvilken
speglar alla tårar och alla löjen, och som brister
itu den stund dess kyskhet förgår.»
</p>

<p>
Drottningens alltid vidtfamnande och vandringslystna
tankar drogo redan sina färde från
hans ord, och i det hon red så nära honom,
att deras hästar stötte hufvudena ihop, frågade
hon:
</p>

<p>
»Hvad säga de utrikiske om min rikskansler?
Akta de alltfort hans makt större än min?»
</p>

<p>
Magnus studsade. Detta spörsmål träffade
honom helt oförberedt, ty han hade trott, att
den största enighet härskade mellan Kristina och
Axel Oxenstierna. Men hennes framhviskade ord
tydde på en själens hetta, hvilken icke var af
godo. Och gref Magnus, hvilken mera ärft moderns
afvoghet än faderns vänskapsfulla sinne
för den allrådande storkansleren, kände sitt hjärta
slå hastigt. Mycket kunde varda af ett klokt
gifvet svar, men detta finge ej töfva. Han genmälde,
och tonfallet bugade sig vördnadsfullt
fram till hennes öron:
</p>

<p>
»Större är ingens makt <a id="corr-2"></a>än snillets, och Nordens
Pallas kan allenast en kallas, men man säger,
<a id="page-74" class="pagenum" title="74"></a>
att konsten att välja rådgifvare är för mera
än att själf råda. Eders majestäts namn omgifves
af den högsta ära, äfven därför att I
värdigas lyssna till ringa undersåtars tal.»
</p>

<p>
De hade nu hunnit in på de ödsliga och
mörka gatorna, hvilka helt plötsligt rycktes upp
ur sin dvala, när det glada och rätt bullersamma
sällskapet drog förbi. Vid ett och annat fönster
skymtade ett blekt och förskrämdt ljus, och nattväktarens
hornlykta höjdes, så att skenet skulle
falla på damernas ansikten.
</p>

<p>
Vid sankt Petri nycklar, det var ju själfvaste
fröken Kerstin, som red i spetsen! Och det vid
denna tid! Icke kunde väl så hög person vara
ute i älskogsärende, men Gud bättre såg det
icke så ut. Hennes ögon lyste så klara som
två stjärnor. &mdash;
</p>

<p>
Kristina ville ej genast gå till hvila, men ej
heller åstundade hon snacka med sina fruntimmer.
Vid de tända vaxljusen satt hon länge i sin studerkammare,
framåtlutad i den stora karmstolen,
som stirrade hon in i en utbrunnen brasa. På
mattan under det tunga ekebordet låg hennes
favorithund och sof med utsträckta ben.
</p>

<p>
Tystnaden ekade genom rummet och framkallade
de tusen små obeskrifbara ljud, hvilka
likt osynliga strimmor flyta ut i luften. För Kristinas
öron sjöng blodet sin starka sång, och hon
lyssnade med bultande hjärta. Bakom henne
låg hennes barndom och ungdom som en ödslig
slätt, där intet frodades så rikt som längtans
tistlar. Hon hade längtat efter frihet, efter glädje
och först och sist efter kärlek. Som en stor,
<a id="page-75" class="pagenum" title="75"></a>
varm lycka mindes hon den gången lille junker
Karl Gustaf lämnat i hennes vård några hundvalpar.
Med dessa hade hon lekt dagen i ända
och aldrig tröttnat att trycka deras lurfviga,
ludna kroppar mot sitt ansikte.
</p>

<p>
Det var på den tiden hon satt i svarta kammaren
och förhärdade sitt barnasinne mot tårar
och jämmer, så att hon aldrig sedan kunnat gråta
utan att le åt sig själf med ömkan. Men icke
förty hade hon känt sig mäkta bedröfvad, när
hennes käre unge frände för två år tillbaka skickats
ut i kriget, och medan hon suttit hos sina
sömmande tärnor &mdash; själf sysslolös &mdash; hade hon
begärligt lyssnat till deras tal om kärleken. Huru
unga de än voro, hade de förnummit denna alltför
besynnerliga fågels locktoner, och de sjöngo
gamla visor med klagande ord allt om vännen sin
eller förtalde med läpparna rubinröda och kinderna
i flammor om mötet med den allra käraste.
Aldrig nämndes hans namn högt, och dock klang
det som glada silfvertoner genom gemaket, och
sömnaden föll i knät som ett rosenfång för små
jungfrufingrar att plocka på.
</p>

<p>
Kristina hade erfarit harm öfver, att hon var
den enda, som icke vaggades bort från dagarnas
enahanda af kärliga drömmar, och hon hade
förtrott sig till den svärmiska Marigen, som
virkade i silke alnslånga strumpeband åt den
unge Magnus De la Gardie, alltid flikande in
ett af sina hufvudhår för att behålla hans känslor
oföränderliga.
</p>

<p>
Marie Euphrosyne hade strax talat om sin
broders stora benägenhet och beständiga goda
<a id="page-76" class="pagenum" title="76"></a>
vilja för sin höga fränka, och så småningom
gaf Kristina sig i denna nya känslas våld,
som kallades kärlek. Hon skref de ömmaste
skrifvelser, men när hon läste dem igenom, kände
hon sig skamsen och fattig, ty orden voro sällan
hennes egna; hon hade lånat dem af sina hofjungfrur.
Kvidande af ångest öfver den kyla,
hon icke mäktade förjaga, kunde hon då kasta sig
på sitt ensliga läger, och medan hjärtat frös,
skälfde hennes kropp af brännande hetta.
</p>

<p>
Hon lade armarne bakom nacken, och hennes
bröst höjdes af ett djupt andetag. Hvad förnam
hon denna natt inom sig? Intet af pinande
ängslan, intet af blodets stickningar eller sinnets
vrede. Lugnt och ljust syntes henne plötsligt
lifvet, och hjärtats hårda slag frammanades
icke af tankarnas marridt utan af en sällsam
blid lyckokänsla.
</p>

<p>
Ytterligare förhöjdes hennes goda stämning
af vissheten om storkanslerns snara afresa till
Skåne. Hans hand var ett ledband, hvilket tarfvade
att slitas. Hon ville själf lägga kopplet på,
och väl skulle hon finna hörsamma kreatur.
</p>

<p>
Hon spratt till. Hon förnam ett buller som
af en dörr, hvilken sakta öppnats för smygvägar,
och sekunden därpå hörde hon tvenne röster
hviska ömma ord ute i gamla matsalen.
</p>

<p>
En tärna och en sven! Drottningen ställde
sig i lyssnande ställning, och på hennes lifliga
ansikte afspeglades själsrörelserna oförställdt.
Men intet straffande allvar gled öfver hennes
drag; stilla stod hon, och leendet värmde hennes
<a id="page-77" class="pagenum" title="77"></a>
läppar och ögon. Färgen växlade snabbt på
kinderna, och en gång bredde hon ut armarna
som till ett famntag.
</p>

<div class="chapter">

<h2 class="chapter" id="chapter-0-5">
<span class="line1">V.</span><br />
<span class="line2">Ebba Brahes son.</span>
</h2>

</div>

<p class="first">
<span class="firstchar">A</span><span class="postfirstchar">gneta</span> Horn skulle i afton för första gången
upp till slottet på bal. Hennes faster,
grefvinnan Ebba Leijonhufvud, klädde henne,
och styfmodern, fru Sigrid Bielke, såg beundrande
till.
</p>

<p>
Det var hårda och sträfva fingrar, som redde
skön jungfruns strida, svarta hår, hvilket måste
glättas med kvitt och hvitt vax för att kunna
få det rätta fallet. Agneta kände stor lust att
gråta högt, så ondt gjorde det; helst hade hon
också blifvit borta från hela festen, men slika
nycker tuktades strängeligen af fru Ebbas ris,
hvilket trots att broderdottern nu fyllt sexton år,
ej lagts ad acta.
</p>

<p>
Lilla Agnetas stenkolsögon gömdes under
de långa ögonfransarna, så att ingen skulle blifva
varse tårarna i dem. Men fuller hade hon orsak
till bedröfvelse midt i sin blomstrande ungdom.
Man hade trolofvat henne med den faslige
herr Erik Sparre, en herre, som förde lam tunga
och läspade samt till kroppen tedde sig likt en
förvuxen sparris utan all styrsel i lederna. Att
hennes farkär, som både var rådsherre och en
tapper krigare, ej vågade ställa sig upp till sin
<a id="page-78" class="pagenum" title="78"></a>
endaste dotters försvar, utan kröp i säck för
kjorteltygets vilja, förtretade henne öfvermåttan,
men skulle hon så gå till drottningen själf och
böna för sin frihet, nog finge det ske, hellre än
att hon trädde i brudstol med Sparren.
</p>

<p>
Hon lyddes plötsligt till fru Ebbas trägna
tal med hennes styfmoder. Farsystern var nu,
sedan hennes Annika gift sig och farit ur landet,
flitigt vid hofvet och visste allsköns nyheter därifrån.
Fru Sigrid var mycket fägnad af detta
dråpliga tillfälle att få veta hvad som timade.
Själf hade hon inte än kunnat dit komma, ty
hon blef alltfort välsignad med ny lifsfrukt, väl
den sist framfödda späda plantan lagt i kista.
</p>

<p>
»Du må icke tredskas, Agneta, och sitta i
krum,» befallde fru Ebba, »då kan jag intet draga
remmen till om lockarna. För drottningen finge
du gärna hafva håret hängande så lösaktigt som
taglet på hästrompan, men det finnes dock damer
och kavaljerer nog på slottet, som älska anständig
påklädning. Några äro väl rent för fåfänglige,
såsom den där slyngeln De la Gardie,
hvilken pyntar sig på kvinnomaner, men man
vet nogsamt, hvarifrån han ärft slik lusta, pockers
långt har han ej behöft draga. &mdash; Underligt
med det regemente han för på slottet. Innan
fanen fått morgonskor på, tager drottningen emot
sin öfverste och vill då af intet blifva störd.
Det spörjes allmänt, att hon ärnar taga honom
upp i rådet, och intet ärende finnes, som hon
icke anser honom fullt rustad att föra till en
lyckosam utgång. Men Gudi lofvadt är det fuller
så, att hennes majestät regerar med krona, spira
<a id="page-79" class="pagenum" title="79"></a>
och äpple och maktens tecken i alla ändar, men
storkansleren sitter dock vid rodret, och fast det
ej likar Gösta Adolfs dotter att ro i hans båt,
inser hon väl, att hon intet hopp har att nå hamnen,
om han slungade sig öfver relingen.»
</p>

<p>
»I rådet berömmer man henne storligen,»
inföll fru Sigrid, »men man vet väl, hvad karlar
se till, och hon är ju ett täckeligt blomster.
Mäkta klok lärer hon ock vara. Men intet har jag
sport om hennes motvilja för storkansleren.
Tvärtemot skall hon gifva honom mycken ära
för hans nit vid fredsunderhandlingarna med
Danmark.»
</p>

<p>
»Hm! När ryggen är långt borta, får riset
stå till. Men sanna mina ord, det stundar än
värre tider än dem vi sörjt oss igenom.»
</p>

<p>
»Kära svägerska,» inföll fru Sigrid, »I ser
för slemt på saken. Aldrig har väl Sverige lyst
med så bålstor ära, som i dessa dagar. Tysklandskriget
tör fällan snarliga lida mot sitt slut,
och har det mycket tagit, har det dock än mera
gifvit.»
</p>

<p>
»Hvem vet, när tocket krig slutar. Där bordet
står dukadt, vill svulten man in. Se så,
Agneta, nu är du redo och så pyntelig som en
docka. Fort nu, kappan på! Intet söl vid spegeln.
Tror du, ditt beläte är något att gapa på.»
</p>

<p>
Agneta genmälte intet, ty hon hade nu annat i
sinnet och skulle fuller visa fru Ebba, att ock
hon hade klor och kunde rifvas. Tackad vare
den goda farsystern, som upplyst henne om,
att grefve Magnus stod så högt i drottningens
gunst! Honom skulle Agneta välja till förespråkare.
<a id="page-80" class="pagenum" title="80"></a>
Hon hade talat vid honom flera gånger,
när han besökt farkär, och han såg henne så
vänligt an med sina sköna ögon, att hon hart när
fick hjärtevärk.
</p>

<p>
Han plägade mycket lent och rosande tal
om drottningen, och det föll sig icke svårt att
tyda hans mening, som var den, att ingen i
världen var för mera än hon, ingen fullkomligare
i alla stycken. &mdash;
</p>

<p>
Agneta steg ganska lätt till sinnes uppför
trappan till rikssalen. Sedesamt höll hon sig
bakom den raka, ståtliga fru Ebba, som skred
framåt med allsköns värdighet, besvarande de
underdåniga hälsningar, som alla villigt förskyllde
Sturens rika änka.
</p>

<p>
Erik Sparre hastade glädjestrålande mot sin
trolofvade, men bakom honom hördes ett starkt
fnissande, och detta vållade, att jungfru Agneta
tog emot honom än knappare än sedvanligt. Hennes
lifliga ögon hade allaredan uppfångat drottningen
under den blå sammetshimlen med guldkronorna
och bredvid henne gref Magnus i sin
nya öfversteuniform. De tycktes omedvetna om,
att det fanns en värld med människor i nedanför
det trappsteg, som höjde tronstolen från salen.
</p>

<p>
Drottningen syntes mycket blek, men dock
strålade hennes ögon som af osäglig lycka. Hennes
rika, lockiga hår glänste redt och ordnadt,
prydt med en stor kvist orangeblommor och blad.
Som sedvanligt äfven på de största hoffester
bar hon inga smycken, men halsen skimrade
sällsamt hvit och slät som ett skönt silkestyg mot
klädningens purpurröda sammet. Agneta fann
<a id="page-81" class="pagenum" title="81"></a>
henne så vacker, att hon förglömde alla sina
egna förtretligheter allenast för att njuta af denna
konungsliga uppenbarelse.
</p>

<p>
Drottningen värdigades också räcka henne
handen, när fru Ebba förde sin rodnande skyddsling
fram till hennes majestät. Och hon sade
med en röst, hvars ljufliga klang Agneta aldrig
skulle förgäta:
</p>

<p>
»Vi äro glada att se er här, lilla jungfru
Horn. Eder herr fader har varit oss och riket
en tro man. Er lyckliga ungdom är som ett skärt
blomster i våra gemak.»
</p>

<p>
Men länge fick Agneta icke töfva hos henne.
Drottningen riktade ånyo all sin uppmärksamhet
på De la Gardie, och den unga flickan måste
draga sig tillbaka till en krets af ungdom, där
hennes trolofvade onekligen spelade en slät figur.
Själf blef hon genast hugnad med många smickrande
ord, och hon log mot de sirliga kavaljererna
med hela sitt lilla lifliga, mörkhylta
ansikte.
</p>

<p>
Vid banketten hade grefve Magnus sin plats
vid drottningens sida. Han minde henne skämtande
på en barndomstilldragelse, då furst Carl
Gustaf och han drabbat samman af afvogt sinne,
just för att den unge pfalzgrefven menat sig ha
rätten att vara henne närmast. Nu hade hon
sträckt sin nådes vedermälen till en än ringare
undersåte.
</p>

<p>
Slika bevis på att hon stod öfver alla behagade
storligen Kristina. Och detta De la Gardies
smidiga sätt att ställa sig in i hennes ynnest
<a id="page-82" class="pagenum" title="82"></a>
ökade hans inflytande, man kunde nästan säga
stundligen.
</p>

<p>
Hon såg på honom med en blick tänd till
flamma:
</p>

<p>
»I dömer eder själf ringa, min vän. För
mig är I mera än någon man tillförene. När
solen uppgår öfver min dag &mdash; ständigt fylld
af en drottnings plikter &mdash; hvilar jag min tanke
hos eder, såsom andra tärnor drömma i slutna
örtagårdar. Och när dagen ändas, är I festblosset,
som tändes i röd fröjd öfver korta timmar.»
</p>

<p>
Hon höjde sin bägare emot hans.
</p>

<p>
Magnus&rsquo; vackra hufvud, mejsladt i ädel form,
böjdes djupt, och han svarade eldigt:
</p>

<p>
»Såsom Eders majestäts bägare är fylld med
klart, rent vatten och min med det glödande
vinet Alicante, så förhåller det sig ock med Eders
majestäts känslor jämförda med mina. Men må
det vara mig förlåtet, att jag tillber den gudom,
för hvilken hela jorden villigt skulle bygga altaren
att få nedlägga offergåfvor på. Kalla det
icke förmätet, att jag då djärfdes bjuda ett högt
brinnande hjärta.»
</p>

<p>
Drottningen log vemodigt:
</p>

<p>
»Tror I icke, att vattnet i min bägare skulle
vara tillräckligt flöde att släcka den branden.»
</p>

<p>
»Icke hafvet ens förmår släcka den.»
</p>

<p>
Kristina lade sin hand på hans arm och sade
högt:
</p>

<p>
»Sjung oss en munter bordvisa, grefve! Den
gamla om Torstenson ha vi kvädit alltför tidt,
och kriget vilja vi för resten icke hafva bullrande
här i våra samkväm.»
</p>

<p>
<a id="page-83" class="pagenum" title="83"></a>
Hon ansträngde rösten för att höras vida omkring,
och detta gjorde den ful och osympatisk,
men sekunden efter sänkte hon den och hviskade
i sin gunstlings öra:
</p>

<p>
»Man skulle tadla mig, om jag icke lyddes till
kreaturens suckan och hugnade så får som lamm
med ett ord. Har I förstått?»
</p>

<p>
»Full väl.»
</p>

<p>
Och gref Magnus stod upp från bordet, lysande
i sin guldbroderade dräkt. Han höll bägaren
på sträckt arm och kastade hufvudet tillbaka,
när han med själfsvåldig munterhet sjöng:
</p>

<div class="poem-container">
  <div class="poem">
    <div class="stanza">
      <p class="verse">&ldquo;Nu skils jag vid apoteken</p>
      <p class="verse">och vill hålla mig till steken,</p>
      <p class="verse">ett godt kök mig tjänar bäst,</p>
      <p class="verse">bort med salf- och oljefäst!</p>
    </div>
    <div class="stanza">
      <p class="verse">Marmelad af unga dufvor</p>
      <p class="verse">och Julep af spanska drufvor,</p>
      <p class="verse">fettet af ett välstekt får,</p>
      <p class="verse">Saften af ett hjortelår. &mdash; &mdash; &mdash;</p>
    </div>
  </div>
</div>

<p class="noindent">
Det var många och fria verser, och Marie
Euphrosyne, som fått sin plats midt emot grefven,
lyssnade med grämelse till detta syndiga
språk, hvilket så särdeles tycktes behaga drottningen.
Den unga pfalzgrefvinnan var grå i huden
af många genomvakade nätters vånda, och
ögonen hade fått denna tårbleka färg, som är
att förlikna vid gammalt tenn. Hennes enkla klädning
var hämtad ur hennes salig fru moders
kista, men pärlebandet, som tyngde hennes smala
hals, var oförlikneligt skönt. Det var en gåfva
af salig kungen, och hon aktade det mycket högt.
</p>

<p>
<a id="page-84" class="pagenum" title="84"></a>
Skulle han då aldrig sluta? Skulle banketten
aldrig häfvas och dansen begynna? Väl hade hon
föga hopp att få tråda den med sitt allra käraste
hjärta, men det syntes henne dock lättare
än att sitta här inpressad mellan den myndiga
fru Ebba till Hörningsholm och den glada, alltid
förnöjda Ebba Sparre.
</p>

<p>
Fru Ebbas ögonbryn läto förmärka, att äfven
hon fast ogillade dessa nymodens hofseder, och
hon sade alltför högt, för att icke skvallret skulle
föra det vidare:
</p>

<p>
»Är denne man drottningens hofnarr eller
skall han varda hennes käre herre. För en tro
undersåte passar icke slikt puts. Men efter det
är hennes majestäts öron täckeligt, att höra på
den kråksången, fägnar det törhända hennes
hjärta att leka med hans såsom med en ödets
tärning.»
</p>

<p>
När festen fortskridit ännu ett par timmar
och Kristina redan dansat sig varm och lycklig
vid grefve Magnus&rsquo; hand, nådde henne tisslet
och tasslet, som grott upp af grefvinnan Ebbas
sådd.
</p>

<p>
Hon hade blandat sig med de andra i en ringdans,
hvilkens kedja föll sönder i länkar, sedan
den länge yrt omkring i vilda ringar, och nu
stannade hon för att hämta andan.
</p>

<p>
I en fönstersmyg hade Agneta Horn och
hennes väninna Elsa Brahe förstuckit sig och
förmärkte icke, att drottningen stod tätt intill,
endast skilld från dem af damastförhänget.
</p>

<p>
»Jag har hört sägas här i afton,» mälde Agneta,
»att drottningen lärer ärna taga gref Magnus
<a id="page-85" class="pagenum" title="85"></a>
till sin gemål, och om hennes kärlek till honom
kan man då intet tvifla.»
</p>

<p>
»Du har dock inte sett så mycket däraf som
jag,» svarade jungfru Elsa stolt af att hon redan
länge vistats vid hofvet. »Men jag har alltid
hållit det för stor vänskap och tänker icke, att
hennes majestät är menandes annat.»
</p>

<p>
»Jag säger blott andra efter,» försäkrade Agneta,
»och det vet jag, att den unge herren har
många afundsmän. Dock vill jag bruka honom
för att lösa bandet mellan Sparren och mig,
förlitande mig på hans makt öfver hennes höga
nåde, och är det så som ryktet förkunnar, blir
jag för visso hulpen, ty de lyckliga hysa alltid
medömkan med de olyckliga.»
</p>

<p>
Agnetas naiva reflexion afkortades genom
ett häftigt rassel i förhängets tunga guldfransar.
Det föreföll som om en famlande hand sökt
stöd och åter förlorat det.
</p>

<p>
De unga flickorna reste sig skrämda och
skyndade fram från sitt gömställe. Midt i salen
stod drottningen, nu förvandlad från en leende,
ljuf kvinna till en oåtkomlig, hög härskarinna,
som utan ett ord till förklaring befallde, att hofmarskalken
genast skulle låta afblåsa festen. Och
blåsare som pukslagare slutade ögonblickligen.
Under djup, förvirrad tystnad skingrades de nyss
så förnöjeligt sorlande gästerna. Icke ens grefve
Magnus fick denna afton ett nådigt afsked. Kristina
räckte honom visserligen sin hand att kyssa
&mdash; han var den ende, som vederfors denna ynnest
&mdash; men hon bifogade intet vänligt ord, och
<a id="page-86" class="pagenum" title="86"></a>
hennes blick förstummade honom. Den var som
kallt stål.
</p>

<p>
Så snart drottningen kommit upp på sin
kammare, slet hon själf af sig klädningen och
satte sig sedan orörlig i sin karmstol, tills morgonen
grydde, då befallde hon fram sin ridhäst
och tillsade om hvilka af hofvet hon ville ha till
följe. Hon ärnade sig utan uppskof till sin moder
änkedrottningen i Nyköping.
</p>

<p>
Hennes medicus vågade invända, att hennes
majestäts hälsa ej syntes honom kunna uthärda en
slik strapats, men drottningen ryckte endast otåligt
på axlarna och satt upp i sadeln så arla,
att ryttmästaren knappt hunnit få peruken på. En
sådan ridt hade icke heller hvarken han eller
någon af de andra varit med om. Drottningen
unnade sig hvarken rast eller ro. Det föreföll,
som om hon velat rida den onde ur kroppen eller
&mdash; törhända ur själen.
</p>

<p>
Hela tiden satt hon stel på hästryggen med
bistert rynkad panna och sluten mun. När en fora
med bondkärror ej nog fort körde af vägen, röt
hon dock till dem:
</p>

<p>
»Vik undan, edra hundar, jag är eder drottning!»
</p>

<p>
Och bönderna lyfte i vördnad lufvan från
det rufsiga håret, under det de underdånigt pulsade
ned i dikets djupa snö. Kristina märkte
det icke. Hon dref hästen framåt, så att hofvarna
slogo tätt som klubbslag mot marken. Hon
ville undkomma den känsla, som mil efter mil
red i kapp med henne och trotsade sig fram
öfver muren af högmod, själftillräcklighet och
<a id="page-87" class="pagenum" title="87"></a>
hjärteköld. Denna känsla blödde af de sår hon
tillfogade den, men ännu i döden var den så stark,
att hon måste brottas med den ända till utmattning,
innan den släppte taget. Ingen hade sett
hennes majestät se så eländigt krank ut, som hon
gjorde, när hon hunnit fram till Nyköpings slott.
Och utanför porten föll hon afsvimmad tillbaka
på hästryggen. Hon måste bäras upp till Maria
Eleonora, som tog emot henne med stor kvidan.
</p>

<p>
Hela åtta dagar stannade hon hos sin höga
moder utan att yppa något om anledningen till
sin ditkomst. Mest satt hon också för sig själf
i tornkammarn, där hon läste och skref eller än
oftare lät händerna falla i skötet som tvenne
vingskjutna fåglar.
</p>

<p>
När hon drog dädan fann man inristadt i
muren några tänkeord, hvilka den svärmiska
änkedrottningen länge grubblade öfver. Hon läste
dem gång på gång och mumlade för sig själf:
»Månne Kristina skulle hafva ett hjärta, änskönt
hon låtit gräset gro däröfver!»
</p>

<p>
Orden lydde: »Man kan älska utan att äga,
men man kan icke vara fullt lycklig i sin kärlek
utan att äga föremålet för kärleken.» &mdash;
</p>

<p>
I rådet hade man storligen förundrats öfver
drottningens bortovaro, och allehanda gissningar
och rykten uppstego som bubblorna i en kokande
kittel, ty många och heta voro de sinnen,
hvilka sjödo inom regeringen, och det tarfvades
storkanslärens hvithåriga lugn för att styra dem.
Men nu var han, som nämndt, borta och hans
bäste ställföreträdare, den kloke, ehuru tungsinte
grefve Per till Visingsborg äfvensom den anspråkslöse,
<a id="page-88" class="pagenum" title="88"></a>
godmodige marsken Jakob De la Gardie,
hade orlof.
</p>

<p>
Däremot hade de yngre ädlingarna allt flitigare
begynt att i allehanda ärenden glänta på
rådskammarens dörr, och utländska residenter
svärmade som flugor omkring de styrande
herrarna.
</p>

<p>
»Slottet blir snart lika fullt af utländska lycksökare
som Roquettes handelsbod af utländskt
kram,» menade Gustaf Horn vresigt. »Den där
grefven från Jakobsdal är som en komet med en
lång lysande svans af lättingar efter sig, och alla
vilja de hänga majestätet i kjorteln.» &mdash;
</p>

<p>
Drottningen återkom lika oförutsedt och vid
en lika sällsam tid, som när hon red bort. Hon
hade icke suttit af hästen på hela dagen, och
hennes följe dignade af trötthet.
</p>

<p>
Själf tycktes hon icke tänka på hvila. Hon lät
kalla sin sekreterare och arbetade med dokuments
uppsättande till långt efter midnatt.
</p>

<p>
Den förste, som på morgonen beviljades
audiens hos henne, var gref Magnus. Hon tog
emot honom i sin studerkammare. När han kom
in, sköt hon pennan bakom örat och räckte honom
handen.
</p>

<p>
Han skyndade fram och böjde knä för sin
härskarinna.
</p>

<p>
»Ändtligen värdigas solen gifva jorden ljus,»
sade han med skälfvande röst.
</p>

<p>
Kristina betraktade honom skarpt.
</p>

<p>
»Har I icke funnit någon ledstjärna i mörkret?»
sporde hon.
</p>

<p>
»Den, som kört med Ph&oelig;bi fålar, kan icke
<a id="page-89" class="pagenum" title="89"></a>
ledas af så blekt sken som en stjärna,» svarade
De la Gardie.
</p>

<p>
»I borde dock baxnat för den resan, min
vän, och i tide vändt åter till gamla Tellus, eljest
tör det hända, att I far vill.»
</p>

<p>
Hon ville tvinga rösten till sträf höghet, men
hur hon än reste ordens otympliga peristyl för
sitt hjärtas port, förmärktes det dock, att denna
hvarken ägde lås eller bom, och de blå ögonen
strålade i fuktig, varm glans. Hon bidade en sekund
hans svar, men när detta allenast stod att
läsa i hans ansiktes skiftande spel, tillade hon
fast:
</p>

<p>
»Det har gjorts mig veterligt, att I med kärliga
tankar varit fästad vid min fränka, furstinnan
Marie Euphrosyne, och ehuruväl hennes
börd står öfver eder, lyser dock hennes sköldemärke
icke ouppnåeligt på firmamentet. <em>Jag</em>
kan taga ned det åt eder.»
</p>

<p>
Hon iakttog honom noga, medan hon talade,
och den flammande rodnad, som spred sin mörka
glöd ända upp i hans höga panna, bevisade, att
hon måttat sin viljas värjstöt rätt. Men hans
djupa bugning och de framstammade orden tydde
på inte annat än ödmjuk tacksamhet.
</p>

<p>
»Eders majestät täckes läna mig godhet vidt
öfver min förskyllan och för detta nya nådevedermäle
tacka både mina läppar och mitt till
all pliktig lydnad benägna hjärta.»
</p>

<p>
Kristina reste sig upp. Så trött som hon var
i denna stund hade hon icke känt sig tillförene,
stoltheten gaf dock hennes lemmar en ytlig spänstighet,
och det var <em>drottningen</em>, som stod
<a id="page-90" class="pagenum" title="90"></a>
inför undersåten. Men så nära hans starka famn,
hans röda läppar, hvilka lyste som doppade i
blod, greps hon af svindel och måste fatta i
bordets kant för att hålla sig uppe. Som fångna
fåglar i bur fladdrade känslorna sjukt inom
henne, och det låg ångest i hennes blick. Hon
hade velat säga honom, att hon tänkt på honom,
med en ny förläning, ett högre ämbete. Hon
hade tänkt sig honom bugande ånyo, redo att
kyssa hennes kjortelfåll, men flämtande, stum
lade hon nu sin hand på hans arm och makade
honom sakta ifrån sig.
</p>

<p>
Först när han hunnit till dörren, sade hon
med en röst, hvilken klang som en kläpp mot
hård metall:
</p>

<p>
»Vi skola föra eder talan hos furstinnan,
herr grefve. I har ock att bjuda henne Wenngarns
slott till morgongåfva. Redan denna dag
kan I afhämta gåfvobrefvet. Gör all eder flit
att vinna hennes gunst. Så dyrbart smycke
fäster allenast den, som står tronen nära, och
min Marigens make skall varda min vän. &mdash;
Gå nu!»
</p>

<p>
Gref Magnus lyckte dörren, men stod dock
länge utanför densamma med handen på låset.
Slutligen föll denna hvita, fina hand med de smala
fingrarna ned mot rockens smekande sammet,
och ett bittert leende gled öfver hans ansikte.
</p>

<p>
Långsamt gick han igenom salar och gemak,
och det eljest så högt burna hufvudet höll
han sänkt, som hade ett trälok lagts mot hans
nacke. Som en drömmare trädde han fram till
<a id="page-91" class="pagenum" title="91"></a>
det fönster, på hvars ruta hans moder en gång
i ungdomsdagar skrifvit de minnesrika orden:
</p>

<div class="poem-container">
  <div class="poem">
    <div class="stanza">
      <p class="verse">»Jag är förnöjd med lotten min</p>
      <p class="verse">och tackar gud för nåden sin.»</p>
    </div>
  </div>
</div>

<p class="noindent">
Fuller hade hon sedan af ärligt sinne prisat
försynen för så ädel make, som blifvit henne
beskärd, men den, som det tillstädjes att bygga
högt, sätter ock på sitt hus torn och tinnar.
Så hade hans fru moder gjort, så han själf &mdash;
för <em>höga</em> torn &mdash; för <em>djärfva</em> tinnar.
</p>

<p>
Steg ljödo bakom honom och en välkänd liten
röst som ett fågelkvitter: »Står I här allena!»
</p>

<p>
Han vände sig om och bugade med handen
på hjärtat för den unga furstinnan Marie
Euphrosyne.
</p>

<p>
»Ja, ers höghet; jag har stannat, besinnande
mig på flydda tiders tankar.»
</p>

<p>
Han pekade på glasrutans sällsamma signeter.
</p>

<p>
»Vår tid får törhända ock slika eftermälen,»
sade Marie Euphrosyne hastigt. »Det tisslas och
tasslas mycket i frustugan om att de utländska
makterna ha velat förhjälpa grefve Erik Oxenstierna
att vinna drottningens hand, men själf
lärer hon pönsa på ett annat val.»
</p>

<p>
Ett fint, listigt leende strök öfver grefvens
läppar, och hans ord blefvo det limspö, som den
pfalziska dufvan skulle fastna på.
</p>

<p>
»Ja, vår allernådigste fröken Kerstins tankar
akta sig åt andra vägar, och jag har förnummit,
att de draga till en, hvilken icke är eder främmande.»
</p>

<p>
<a id="page-92" class="pagenum" title="92"></a>
Furstinnans smala kinder hvitnade. Hon
hade dessa sista dagar allenast hört ett namn
på allas tungor, när talet föll på hvem som skulle
blifva drottningens gemål, och hennes sinnen förvillades
plötsligt, när hon mötte barndomsvännens
segerstolta blick. Skulle då det slemma ryktet
varda sanning? Kunde Kristina så förgäta
sitt högmod, att hon skänkte sin kungliga hand
åt en svensk grefve?
</p>

<p>
Med fingrarna kammade hon silkesfransarna
på sin klädning och svarade:
</p>

<p>
»Ja, äfven jag har försport, att drottningen
ärnar träda i brudstol med &mdash; med en högst
agreabel person, som för visso ej är mig obekant.»
</p>

<p>
»Ryktet har en mun utan tänder; det spyr
ut eller sväljer allt otuggadt; förlita eder ej på
det!»
</p>

<p>
»På hvad skall jag då förlita mig? För eder
vill jag bekänna» &mdash; hon såg sig omkring för att
vara säker, att ingen lyssnare klädde dörrarna &mdash;
»att jag en gång för ej länge sedan förmedlade
en öm handel mellan min höga fränka och min
hjärtans käre broder, men hela denna vinter har
jag intet slikt förtroende haft.»
</p>

<p>
»Och däraf dömer I &mdash;?»
</p>

<p>
»Att hennes hjärta vändt sig.»
</p>

<p>
»Till hvem?»
</p>

<p>
Marie Euphrosynes anlete dröp af het rodnad,
och öronsnibbarna glödde. Då log De la
Gardie och sade helt lågt och oändligen fridsamt:
</p>

<p>
»Jag skall icke nödga eder till svar, men
beder eder taga vägen till drottningens kammare,
ty hennes majestät torde hafva något att mäla,
<a id="page-93" class="pagenum" title="93"></a>
som ej tål uppskof. Och &mdash; för eder herr broders
lycka kan I vara ganska lugn. Hennes
majestät är hans nåde mycket huld.»
</p>

<p>
Stolta, fria, burna af själfmedvetande föllo
De la Gardies ord, och aldrig hade hans fötter
så fast trampat slottets golf som i detta <a id="corr-3"></a>ögonblick
då han höfviskt ledsagade furstinnan till drottningens
dörr.
</p>

<div class="chapter">

<h2 class="chapter" id="chapter-0-6">
<span class="line1">VI.</span><br />
<span class="line2">Två om makten.</span>
</h2>

</div>

<p class="first">
<span class="firstchar">H</span><span class="postfirstchar">östregnet</span> smattrade mot rådskammarens
små grönskimrande rutor, och dropparna
krälade ned mot fönsterblecket i långa, dystra
rader. På golfvet syntes märken af många
fötter, hvilka oroliga skrapat omkring, och vid
dörren strilade en mörk vattenstrimma fram från
den plats, där kappor och hattar plägade hänga.
</p>

<p>
Luften var rå och kylig här inne, trots att
september ännu ej nått sitt slut. Drottningen,
som hela sommaren varit sjuklig och plågats af
en smygande feber, hade befallt en stockvedsbrasa
i spiseln, men det föreföll icke, som om
de klara flammorna skulle värmt henne. Huttrande
satt hon i karmstolen och stirrade rakt
framför sig med trötta, matta ögon. Hela denna
sista tiden hade hon läst och lärt mycket och
aldrig förunnat sig hvila.
</p>

<p>
På sin sedvanliga plats midt emot hennes
majestät satt rikskanslären. På ett för Sverige
<a id="page-94" class="pagenum" title="94"></a>
synnerligen hedrande sätt hade han förlidet år
afslutat fredsunderhandlingarna med Danmark,
och vid sin återkomst till hufvudstaden mottogs
han af drottningen med allehanda utmärkelser.
Dock skönjdes nu granneligen, att intet hjärtligt
förhållande rådde emellan dessa båda storheter.
</p>

<p>
Axel Oxenstiernas vanligen blida och godsinta
ansiktsuttryck var förmörkadt af bister sorg,
och i Kristinas rörliga drag lästes, trots den tungsinta
stämningen ett otåligt ogillande af den gamle
statsmannens andragande.
</p>

<p>
Som svar på hvad han senast yttrat svarade
hon utan att vända blicken emot honom:
</p>

<p>
»I är dock icke för mig, hvad min franske
resident Chanut behagar kalla eder: &rsquo;Axis, circum
quem totses volvitur orbis.&rsquo; Jag aktar edra
tjänster, hvilka icke äro ringa. Och högst skattar
jag, att I hitintills vetat sätta mått för eder ärelystnad.
<a id="corr-4"></a>För edert eget bästa anbefaller jag eder
ock att aldrig varda förgätandes den vördnad,
hvilken I är skyldig mig, eder lagliga öfverhet.»
</p>

<p>
Axel Oxenstierna förde handen öfver den rynkade
pannan, innan han behärskadt genmälde:
</p>

<p>
»Eders höga nåde torde vara intalad af illviljare
mot mig och släkt, efter I låter slika
ord drabba rikets gamla trotjänare. För sann
har jag att tacka för många förläningar och
gåfvor, men mera har I tagit ifrån mig, då I
behagat sända mina båda söner och min broder ur
landet.»
</p>

<p>
»Eder son Johan är riksråd och herr Erik guvernör
öfver Lifland, hvar önskade I dem bättre
placerade? Slik beställning plägar hållas högt,
<a id="page-95" class="pagenum" title="95"></a>
men törhända syfta de än högre. Herr Johan
har ympat in på sitt stamträd en sista telning af
den ädla Sturesläkten, och torde väl hans högmodslusta
därmed vara förnöjd, men om herr
Erik går ett annat tal, hvilket mina öron helst
icke skulle velat lyssna till. Dock sprides det
alltfort, och jag förmenar, att I äfvenledes känner
det.»
</p>

<p>
»Jag har hört allsköns prat under min lefvetid,
men aldrig fyllts däraf.»
</p>

<p>
Kristinas knutna hand föll plötsligt tungt
ned på bordet, och det blixtrade till i hennes blå
ögon, när hon utbrast:
</p>

<p>
»Denna gång är det dock vår kungliga vilja,
att I kväser det otidiga och förmätna pratet, som
snuddar lortande vid min kjortelfåll, eller är I
törhända ej obenägen för att se mellan fingrarna
med herr Eriks djärfhet att vilja sticka sig in under
min och Sveriges krona?»
</p>

<p>
»Sådana tankar har min son aldrig hyst,»
svarade rikskanslären stolt. »Han vet fuller bättre
sin plats som eders majestäts lydige undersåte än
de, som med kunglig utrustning och kungliga
later på ett fattigt lands hopskrapade dalrar draga
till främmande land att hedras som furstar.»
</p>

<p>
»I syftar på gref Magnus&rsquo; sändning till Frankrike
&mdash; säg det rent ut!» Kristinas röst var torr
och befallande. »Han står mig närmare än någon
annan svensk adelsman, ty alltsedan jag
gjort honom till min kusins trolofvade, ser jag i
honom en kär anförvant. Jag har icke förglömt
och icke förlåtit, att I och edert parti stod mig
så hårdt emot, när jag ville hafva honom in i
<a id="page-96" class="pagenum" title="96"></a>
rådet, och en dag skall I väl varda märkandes,
hvem som har makten i handom.»
</p>

<p>
Trots att hennes stämma blifvit hes och
skroflig af sinnesrörelse, for hon fort: »Jag har
lidit mycket förtret af edra söner. Och vore ej
Adler Salvius oss en så tro herre, är jag fruktandes,
att herr Johan låtit fredsplanerna i
Osnabrück blifva agnar i stället för säd. Och det
talet, att herr Erik storliga åstundar att varda
min gemål, har ljudit alltför tidt, för att det icke
skulle göra mig het af ovilja mot slik fräckhet.»
Hon höll upp en sekund, innan hon återtog:
»Nyss, när flera af rådsförsamlingen voro härinne,
kände jag mig mäkta frestad att säga dem
min vilja till, hvilken vore att med lagens ord och
myndighet sätta bom för adelns nidska välde.
Må den samlas nedanför tronen, där är den en
ädel prydnad, men träder den upp på tronens
trappsteg, sparkar jag den utan misskund dädan.»
</p>

<p>
»Om den högste domaren hade sitt säte på
jorden, skulle han förvisso i denna stund anklaga
eders majestäts orättvisa,» sade Oxenstierna värdigt.
»Mitt extremum får nu allenast vara tålamod,
och detta plägar ock accomodera till tiden.
Min son är oskyldig till allt hvad som härutinnan
lägges honom till last, och eders höga nåde
vet bäst själf, hvem som dristade sig att stiga
högre än undersåtlig vördnad tillstädjer.»
</p>

<p>
Kristina skakade bort lockarna från ansiktet
med en häftig, snabb rörelse och svarade:
</p>

<p>
»Jag tåler intet förklenande ord om mina vänner,
och jag gör eder veterligt, att jag själf visar
dem deras plats. Hvad den person beträffar,
<a id="page-97" class="pagenum" title="97"></a>
som det lyster eder att utmåla så svart, väntar
jag af honom stort gagn för riket. Han är ung.»
</p>

<p>
»Och opröfvad. Detta hafver han bevist, när
han ej bättre förstått fosterlandets sak än att
han för en onyttig och kostsam beskickning mottagit
hundratusen riksdaler af de franska subsidier,
hvilka skulle tjänat till underhåll för krigsfolket
i Tyskland.»
</p>

<p>
»Han lydde min befallning.»
</p>

<p>
»Godt. Då är intet att säga utom det enda,
att den, hvilken tjänstvilligen och med allt nit
velat främja Eders majestäts och rikets framgång,
nu torde vara öfverflödig, sedan grefve
Magnus kommit till heders. Och bjuder jag
Eders majestät ett underdånigt farväl!»
</p>

<p>
Han gick mot dörren, och Kristina återkallade
honom ej. Harmen brann inom henne
som en eld af torra stickor. Skulle då aldrig
denna gamla krycka för ett lemlästadt folk &mdash; som
svenskarna väl kunde kallas vid hennes
faders död &mdash; lära sig, att det var henne, drottningen,
han hade att ödmjuka sig inför. Hans
makt var i hennes våld och missbrukade han den,
skulle hon nog veta att behörigen visa honom till
rätta.
</p>

<p>
Hade hon icke måst utstå, att de utländska
sändebuden vädjade till honom som till en sannskyldig
öfverhet, medan de för hennes fötter
lade gåfvor och smicker, som man plockar fram
leksaker till ett barn, att det må förhålla sig
artigt och hörsamt, medan de stora tala förnuft.
</p>

<p>
På sistone hade hon dock lärt dem, att hennes
spira ej allenast var en nöjets scepter; nu
<a id="page-98" class="pagenum" title="98"></a>
höll likväl hon stadigt i regeringstömmarna, och
allt dansade efter hennes pipa. Snarliga skulle
väl ock »lille borgmästaren» göra det. Så nämnde
Kristina på spe hertig Carl Gustaf, sedan han
undersätsig, väderbiten och rödblossande återvändt
från fälttågen. Han klagade bitterliga öfver,
att hon icke längre hyste någon ömhet för
barndomsåren utan allenast gycklade med honom,
men hans utgjutelser lände honom till föga
gagn, ty Kristina åhörde dem näppeligen.
</p>

<p>
Länge satt drottningen kvar på samma plats,
försjunken i stelnade tankar. Först när en kammarpage
klappade på dörren, spratt hon till och
ropade ett yrvaket: »Kom!»
</p>

<p>
Han böjde knä för drottningen och framräckte
postförsändelserna, hvarefter han ånyo lät
de hvita silkesstrumporna taga fart ut genom
dörren, ängslig för att hans härskarinna skulle
spörja honom om anledningen till refvan på den
ljusblå sidenrocken. Aldrig skulle han fått mod
att bekänna, det Banér och han dragit plitarna
mot hvarandra för jungfru Kerstin De la Gardies
skull.
</p>

<p>
Han behöfde emellertid intet frukta. Drottningen
var upptagen af helt andra intressen och
skyndade att lösa läderremmen kring brefpacken
och läsa på de långa utanskrifterna, men hon
lät ett efter ett falla, allt otåligare ju längre hon
sökte förgäfves.
</p>

<p>
»Där &mdash; där!»
</p>

<p>
Det var likväl icke till henne utan till Marie
Euphrosyne, som ju rätt och billigt var, eftersom
hon var hans trolofvade, men som svensk
<a id="page-99" class="pagenum" title="99"></a>
ambassadör borde han fuller ock haft något att
nämna till drottningen. Hon vägde det tunga konvolutet
på sin magra, feberheta hand, som om
hon velat med vikter bedöma halten af gref Magnus
kärleksord till sin blifvande brud.
</p>

<p>
Hon hade själf knutit detta förbund, och
hon skulle visa världen, att hon därmed allenast
afsett furstinnans lycka &mdash; <em>icke</em> adelns upphöjande.
De storvulna släkterna skulle böja sina
styfva nackar, och djärfdes de se henne alltför
nära an, finge hon väl göra dem underkunnigt,
att det än i dag kunde finnas lås för gapande
lädersäck.
</p>

<p>
Som fiendehärar möttes tankarna inom henne
och slogo hvarandra blodiga, utan att vare sig de
onda eller goda segrade. Bittert hugsade hon, hur
varmt hon åstundade fred både inom och utom
sig, men ännu hade hon törhända långt igen.
</p>

<p>
Långsamt lät hon brefvet till pfalzgrefvinnan
falla bland de andra. Hennes skrifvare blef
strax därpå tillsagd att inträda, och hon tvang
sig nu till timslångt, rastlöst arbete.
</p>

<p>
Gång efter annan såg hon dock upp mot
Axel Oxenstiernas tomma plats. Hon hade önskat
ett råd af hans erfarenhet, hon hade velat
göra ett meddelande.
</p>

<p>
Svettpärlor begynte glida fram på hennes ansikte,
och hon kände, att hennes händer domnade
om statsrodret, men hon ville icke &mdash; ville icke
hafva någon vid sin sida. Hade man icke sagt
henne, att hennes hjärna var en mans, hennes
snille världens åttonde underverk. Hvarför skulle
hon då nödgas anlita annat än drängredskap
<a id="page-100" class="pagenum" title="100"></a>
för det stora plöjningsarbetet? &mdash; Makten måste
vara hennes. Ensam skulle hon råda för sitt folk.
</p>

<p>
Hon dikterade skrifvelser, läste själf igenom
dem och fann dem först värdiga en drottnings
ingenium, men minuten därefter tviflade hon på
att innebörden fått den lämpligaste formen och
ref då bryskt sönder dem i små remsor.
</p>

<p>
Sekreterarna funno denna dags timmar ändlösa,
och hennes majestäts nyckfulla beteende
kastade dem ur den ena svårigheten i den andra.
Aldrig blef hon tillfreds utan häcklade och
ratade, äfven när de allenast fullgjort hennes
befallningar.
</p>

<p>
På flera dagar visade sig storkanslären icke
i regeringen, och ärendena drefvo lamt som
skepp i vindlös sjö. Ingen af herrarna försporde
lust att handla, utan att Axel Oxenstierna deltog
i sakerna. Till och med hans motparti visade
sig tvehågset. Det halp föga, att Kristina
sökte öfverrösta all tvekan med hastiga och
tvära domslut.
</p>

<p>
Den ärlige Gustaf Horn sade rent ut, att
Sveriges ära stode på spel, om ej rikskanslären
återkallades.
</p>

<p>
Kristina mötte trotsigt och hårdt alla uttalanden,
och midt under det sammanträdet pågick,
bröt hon upp och åkte hals öfver hufvud
ut till Jakobsdal, där hon ofta tillbrakte både
dagar och nätter.
</p>

<p>
När den guldsmidda kareten bullrade fram
genom gatorna, skyndade folk för att få skåda
en skymt af hela rikets »fröken Kerstin», och
mödrarna lyfte högt på sina armar de små barnen
<a id="page-101" class="pagenum" title="101"></a>
för att låta deras tindrande ögon sola sig i den
kungliga prakten.
</p>

<p>
Vid Kristinas sida satt den lärde, haltungade
Saumaise och lät smickrets doftande virak
stiga upp till hennes majestäts öron. Hon var
för visso större än unionens Margareta, ty om
henne lärde historien, att hon lät sin biktfader
taga säte både i hjärna och hjärta, och Elisabeth
af England besudlade sin kungamantel
med grymheter, Maria af Skottland &mdash;
</p>

<p>
»Hon var aldrig majestät,» afbröt Kristina
tvärt, och hennes blå ögon lyste som två starka
lågor, »hon var allenast kvinna.» Föraktet i
hennes stämma bröts af ett vemod, som hon
ej själf varsnade. »Vet I en enda handling i
hennes lif, som icke färgats af kärlekens röda
stänk. Och när var hon stort annat än som
martyr för sin litenhet?»
</p>

<p>
Här afbröts plötsligt samtalet, därigenom
att gatan var spärrad, och kusken måste hålla
in hästarna.
</p>

<p>
Kristina reste sig i kareten och såg ut genom
den tjocka glasrutan på den skara dannemän,
hvilka trängde på under doft, knotande
mummel. Bakom dem syntes stadens borgare,
ej till stor myckenhet, men dock samlade i så
pass täta led, att det tarfvades mannakraft för
att skingra dem.
</p>

<p>
Kristina blickade undrande på dessa mörka
människovågor, hvilka långsamt &mdash; likt dyningar
efter en storm vältrade sig fram i den trånga
passagen.
</p>

<p>
<a id="page-102" class="pagenum" title="102"></a>
Förridaren satte sporrarna i hästens sidor
och ropade högt:
</p>

<p>
»Vik undan, godt folk! Gif plats för hennes
kunglig majestät drottningen!»
</p>

<p>
»Drottningen! &mdash; Drottningen,» ekade det
ur den packade hopen, och några kröpo hörsamligen
upp mot husväggarna, där de hotades
att bli plattryckta af framträngande kammarpager,
som njöto af att kasta sig i detta
tumult.
</p>

<p>
En fet tunnbindarmästare upphof nu rösten
och sade morskt:
</p>

<p>
»Hennes majestät må gärna färdas här förbi,
om gatan är bred nog för så hög person. Vi
vilja icke henne något. Mäns tal lämpar sig
dåligt för kvinnoöron; de skola besmetas med
honung, och vårt anförande liknar mera den
beska gallan.»
</p>

<p>
»Tig!» skrek en ung fänrik, »eller du skall
bandas hårdare än dina tunnor af mina armar.»
</p>

<p>
»Hocken tror du baxnar för dig, hin håles
yngel,» röt tunnbindaren. »Är din fader törhända
en af de herrar, hvilka hugnats med de gods
och penningar kronan ryckt ur våra händer,
skall din ändalykt bankas blå och gul. Det
varder en nyttig spegel för de lismare, som
kräla i slottsgemaken.»
</p>

<p>
Med ett språng stod Kristina nere på gatan
midt emot den uppretade mannen.
</p>

<p>
»I kännen mig,» ropade hon myndigt ut
mot folket. »Den af er, som kan tala utan anfrätt
och bitter tunga, träde fram! Hvad vill
denna skockning säga?»
</p>

<p>
<a id="page-103" class="pagenum" title="103"></a>
Allas hufvuden blottades som på ett gifvet
tecken, och en danneman steg höfviskt fram.
Trohjärtadt räckte han drottningen handen:
</p>

<p>
»En gång förr har jag sett vår drottning;
det var när vår store kung Gösta Adolf lyktat
sina dagar. Då satte vi, jag, Erik Larsson, på
rådets uppmaning den aller nådigste lilla fröken
Kerstin på tronen och hyllade henne, ty hon
vardt oss mycket kär för de klara Vasaögonens
skull. Sedan ha vi bedt för vår fröken morgon
och kväll, och vi göra så än, förvissade om att
alla de skattebördor, hvilka kommit öfver oss,
icke är drottningens verk. Fröken Kerstin vill
oss väl, det tro vi, men adeln står oss emot,
och vi skola draga upp till storkanslären. Han
har fuller rikets nycklar och torde ha löst upp
Eskils gemak alltför flitigt, när någon af hans
egna pockat på kronans silfver.»
</p>

<p>
Kristinas bleka ansikte förmörkades af
skamsna tankar. Hon kämpade med sig själf,
innan hon förmådde uttala de ord, hvilka rättvisan
kräfde af henne. Toge hon icke nu den
man i försvar, som förtjänade hela rikets tack
för sina villiga uppoffringar, läte hon ej nu sitt
pockande folk veta, att en af hans närskylda
förklarat sig vilja »lämna bort kannan från bordet
och kappan från axlarna» hellre än att suga
ut bönderna, måste hon nämna sig själf ovärdig
sin faders krona.
</p>

<p>
Och hennes röst klang stark och fyllig mellan
de höga husens eko. Hon lyssnade själf som
en främling, trögt och ovilligt, till de ord hon
förkunnade. Kort och kraftigt talade hon:
</p>

<p>
<a id="page-104" class="pagenum" title="104"></a>
»Rikskanslären har ingen skuld i edert betryck.
Hulpit eder har han med råd och dåd,
orädd om sin egen rygg, och illa gören I, om
I drogen till honom med hot och hårda ord,
ty vänligare man har icke sedan Engelbrekts
dagar fört folkets talan. Skingra eder nu och
släppen mig fram. Vägen till slottet kännen I
alla; där blin i hörda.»
</p>

<p>
Ett jubel uppsteg från hundratals läppar vid
dessa sista ord. Och springande följde de hänförda
undersåtarna sedan efter sin drottnings
vagn. Alltflera kommo till, och ropet: »Lefve
Kristina» ljöd i vild yra. De flesta visste knappast,
hvarför det just i dag blef ropadt, men
när de skuffades fram af glada, skrikande människor,
fyllde också de sina lungor med luft
och blefvo väldiga basuner i kungsmusiken.
</p>

<p>
Saumaise vände sig mot drottningen:
</p>

<p>
»Eders majestät plägade förvisso hundarna
med en läcker doft för deras näsor. Slikt är
klokare än att kasta själfva köttstycket. Uppätet
är det snarliga förgätet.»
</p>

<p>
Kristina tycktes ej höra hans yttrande. Tankfull
och tyst satt hon hela vägen till tullporten,
och där befallde hon helt oförmodadt kusken
att vända. Hon drefs tillbaka af ett beslut, som
ej tålde tidsspillan, och hennes röst skälfde af
otålighet, när hon ropade, att hon ville komma
fortare fram, om hon ej skulle förmena sig ha
laståsnor i skaklarna.
</p>

<p>
Vid rikskanslärens hus steg hon af och tillsade,
att endast Saumaise och fröken Ebba
Sparre måtte följa henne. Hon ärnade gå det
<a id="page-105" class="pagenum" title="105"></a>
stenkast väg, som skilde henne från slottet,
till fots.
</p>

<p>
Man var van att taga emot höga gäster i
rikskanslärens hus, och allt folket var väl öfvadt
i hofseder, så att drottningen näppeligen hunnit
många steg innanför porten, förrän fru Anna
och dottern Katarina, Cruusens änka, kommo
ilande för att med underdåniga nigningar hälsa
hennes majestät välkommen.
</p>

<p>
Den blida, saktmodiga fru Anna talade om
sin oro för sin makes hälsotillstånd. Han hade
ånyo haft ett anfall af sitt gamla onda och kunde
inte lämna sin kammare, då båda benen voro
slemt uppsvällda af brännesoten.
</p>

<p>
»Jag förhoppas dock, att min gamle rådgifvare
kan låta mig in,» sade Kristina med ett
något högdraget tonfall.
</p>

<p>
»För visso, Eders majestät! Jag hastar att
tillsäga farkär om den nåd, som bevisas vårt
hus,» sade Katarina.
</p>

<p>
Fru Anna bjöd drottningen taga plats under
himmeln af gyllentyg, som stod öfverst i salen,
själf stannade hon på höfviskt afstånd, leende
och mild. Hon föreföll alltid sin omgifning som
en klar solnedgång.
</p>

<p>
Kristina förde ett rätt gunstigt samspråk
med den goda frun, men hennes tankar tycktes
ej dröja vid orden. Plötsligt utbrast hon med
en viss skärpa:
</p>

<p>
»Hvar har I gjort af den jungfru Britta
Allerts I tidigare hade i huset?»
</p>

<p>
Fru Anna fick heta, röda fläckar på de
<a id="page-106" class="pagenum" title="106"></a>
vissna kinderna och hennes blick undvek skyggt
Kristinas, när hon stammande svarade:
</p>

<p>
»Jungfru Britta var af ett fast dåligt sinnelag.
Hvarken lämpor eller hot halp, och vi
måste sända henne bort för hennes lättfärdighets
skull.»
</p>

<p>
»Hm! Det är eder för visso bekant, att hon
alltjämt dväljes här i staden, och att hon hofverar
sig storligen öfver att i edert hus lärt känna
den höge herre, hvilkens frilla hon är?»
</p>

<p>
Anna Bååts förlägenhet ökades, och hon
skulle helst velat sjunka i jorden, men nu måste
hon svara, och darrande, pipande som små
skrämda möss kröpo orden ut på läpparna:
</p>

<p>
»Vi pläga intet vidare umgänge med denna
syndiga piga,» genmälde hon, »dock ha vi sport,
att det går alltför lustigt till i hennes faders
gård och att både furstar och andra stormän
lägrat henne.»
</p>

<p>
»Nu en tid är hon oskadlig,» anmärkte
Kristina kort. »Min kusin härtig Karl Gustaf
har tagit henne ut till sig på Gripsholm, där
hon som det säges skall föda honom ett barn.
Detta allt låter jag eder förnimma, fru Anna,
för att I bättre skall passa på edert folk och
ej tillstädja lösaktighet. Jungfru Britta har
djäfvulen i blodet, men I märkte intet. Hon
har ock djärfts sprida ut bland vidskepliga och
dumma människor, att fältherrens grefvinna
iskänkt åt mig en häxdryck, hvilken vändt mitt
hjärta från min frände. Har I icke haft kunskap
om detta, fru Anna?»
</p>

<p>
»Nej, vid min eviga salighet, därom vet jag
<a id="page-107" class="pagenum" title="107"></a>
intet, Eders majestät,» utbrast fru Anna, och
nu var det skrämda tonfallet borta. Drottningen
måttade henne den skymfen midt i ansiktet, att
hon skulle förnedrat sig till maskopi med en
lättfärdig, illasinnad varelse. Slikt ville hon dock
icke tåla, och hon rätade upp sin lilla gumgestalt,
när hon tillade: »Min käre herres hus har
intet lönrum för skamliga tankar och låga handlingar,
och hur man än vill svärta oss, skall
ingen finna bevis för den spott, man låter oss
umgälla.»
</p>

<p>
Katarina kom i detta ögonblick in och sade,
att farkär med underdånig glädje bidade den
stora ära, som skulle vederfaras honom.
</p>

<p>
Kristina reste sig genast. Hon ångrade redan
sitt bittra och orättvisa utfall mot fru Anna
&mdash; hon hade ju kommit hit för att bjuda sin
hand till vänskap &mdash; hvarför kunde hon då inte
tukta sitt heta sinne? Inom henne var ingalunda
förbittringens eld släckt, och där fanns
i hennes hjärta icke en tumsbredd upplåten för
rikskanslären eller någon af hans hus, men hon
pinades af att nödgas erkänna sin egen småsinthet
och hatfulla afund. Hon ville ej vara
mindre än de lägsta och råaste af sitt folk,
hvilka ej kunde känna tacksamhet.
</p>

<p>
De vänliga ord hon nu måste rikta till fru
Anna vållade henne likväl hård strid, och de
gömde intet af den hjärtlighet, som bryter
udden af tvedräktssvärdet.
</p>

<p>
Också inne i gref Axels kammare förblef
hennes ansikte strängt och sträft trots de försonande
orden, och hennes räckta hand lade
<a id="page-108" class="pagenum" title="108"></a>
sig kall och domnad i hans. Men till det yttre
blef all ofrid bilagd, och med en rörelse, hvilken
han hade svårt att behärska, lofvade rikskanslären
att ånyo stå henne bi, när så tarfvades.
</p>

<p>
Så fort dörren slutits efter henne, brast den
gamle statsmannen i gråt, och han mumlade
under snyftningar: »Stackars barn! Stackars
förvillade barn!»
</p>

<div class="chapter">

<h2 class="chapter" id="chapter-0-7">
<span class="line1">VII.</span><br />
<span class="line2">Ett högförnämt bröllop.</span>
</h2>

</div>

<p class="first">
<span class="firstchar">S</span><span class="postfirstchar">å</span> närmade sig alltså den dag, då Ebba
Brahe skulle få nämna Marie Euphrosyne,
det ädla hjärtebarnet, dotter. Ståtligare brud
torde kanske hennes kärälskelige son kunnat bekomma
af Guds nåde, men ingen förnämligare,
och hans hjärta måtte rätt mycket fröjda sig
öfver allt det brask drottningen gjorde af denna
bröllopsfest.
</p>

<p>
Fru Ebba hade haft all sin fägnad af att
bese det unga parets blifvande bostad, som var
i kungliga slottet i den del invid Gröna gången,
hvilken utgjorde själfva Fyrkanten.
</p>

<p>
Sängkammaren var så pyntelig, att hon icke
kunde utsäga det. »I må veta det, min käre
herre,» talade hon vid hemkomsten till sin make,
»att hennes majestät gjort sig stort omak och
mycken kostnad.»
</p>

<p>
Gamle riksmarsken trakterades med beskrifningen
på sängkammarens beklädning af
rödt schagg. Sängen var ett praktstycke af
<a id="page-109" class="pagenum" title="109"></a>
sidendamast med guld- och silfverbrodering,
och den ofantliga spegeln hade blå glasram med
silfversirater. Gyllenlädersskärmen var en skänk
af hertig Karl Gustaf till hans dygdädla syster.
Fältherrens grefvinna hade hört, när drottningen
nämnde detta för sin kära Ebba Sparre
med de orden: »Lille borgmästaren visste fuller,
att skärmbräden äro förnöjeliga skjul, när hjärtat
vill vandra åt bakvägar, därför har han brakt
denna hem från Tyskland.»
</p>

<p>
Hennes majestät tycktes emellertid ha upphört
att gräma sig öfver furstens allbekanta snedsprång
med den slinkan Britta Allerts. Hon
hade till och med yttrat till grefve Per på Visingsborg,
att hon hade i sinnet en förmälning
med sin frände. Men rådsherrarna hade näppeligen
hunnit glädja sig öfver detta huldrika beslut,
förrän hon bytte håg och sade, att väl
kunde det hända, att hon en dag trädde i brudstol,
men icke blefve det detta år. Hon hade
alltför mycket annat att beställa.
</p>

<p>
Marie Euphrosyne erfor en stilla och blyg
lycka öfver att vara vid målet för sina äppleblomsdrömmar.
Hon tummade tacksamt med
smala fingrar, hvilka ej så tidt ägt diamanter
och pärlor i sitt våld, de rika gåfvor, som nu
flyddes henne från flera håll. Af drottningen
skulle hon &mdash; förutom allt guld och silfver &mdash;
få Höjentorps kungsgård, och änkedrottningen
var så alltför nådig att förära henne både staden
Wollin i Pommern och det öfvermåttan täcka
Drottningholm.
</p>

<p>
Af sin hjärtans kära svärmoder hade hon
<a id="page-110" class="pagenum" title="110"></a>
fått en stor rosenstensring och af sin ädle herr
svärfader de präktigaste smycken. Det var
henne en mäkta stor lust att smyga sig in i
kammaren och betrakta alla de lysande gåfvorna,
hvilka syntes henne hämtade ur någon österländsk
saga. Högst skattade hon dock det
namnchiffer af taffelstenar och pärlor, Magnus
skänkt henne. Det skulle hon med drottningens
tillåtelse bära på själfva bröllopsdagen.
</p>

<p>
När listan med namnen på de många bröllopsgästerna
lades fram för henne, häpnade hon,
hennes gråblå ögon skälfde som små bleka, irrande
stjärnor.
</p>

<p>
»Är du tillfreds,» sporde Kristina, »eller har
min ceremonimästare förgätit någon?»
</p>

<p>
»Nej, jag tackar Eders majestät af ödmjukt
hjärta; en ståtligare namnrad har jag tillförene
aldrig skådat.»
</p>

<p>
Kristina lät tankfull blicken glida utefter
papperet. Hon sköt ut underläppen i själfsvåldigt
spe, och ögonen logo frostkallt.
</p>

<p>
»Du tror dem väl alla vara dina vänner,»
sporde hon. »För visso drömmer du om röda
hjärtan under guldbroderierna, och gamla sägner
om kärlek rinna dig i hågen. Dåraktiga
barn! Ingen kan annat än i tomt skryt förmena
sig äga en annans hjärta. Som en tankebok
synes mig dessa lysande namn. Jag har hört
om deras öden och läst af dem.»
</p>

<p>
Hon lade listan framför sig på bordet och
förde sitt spetsiga pekfinger långsamt öfver raderna,
som hade det varit en trollstaf, hvilken
skulle ge det döda ordet lif och gestalt.
</p>

<p>
<a id="page-111" class="pagenum" title="111"></a>
Marie Euphrosyne hade helst icke velat
lyssna till fränkans irrfärder i den underfulla
filosofien, af hvilken hon intet annat förstod,
än att den var fast obegriplig, men hon nödgades
höra på drottningens alltför besynnerliga
tal, om hon ej ville befara att falla i onåd.
</p>

<p>
Med gäckande stämma återtog Kristina:
</p>

<p>
»Där ser du min kära moders namn. Intet
kvinnohjärta har väl mera liknat smält vax, hvilket
droppar bort i ömhet, hettande upp föremålet
för sin kärlek, så att bränneblåsor uppstå.
Tror du, hon ägde min högtsalig herr faders
trofasta håg? Nej, man har sedan förtalt mig,
att fru Ebba Brahe varit hans allra käraste, men
ensam om den store hjältens hjärta var icke
heller hon. &mdash; Och den äldre kungen! Väl blef
han mycket älskad, men intet hjärta var dock
odeladt hans. Min höga moder förunnade allsköns
fåfänga och smålig lust plats vid sidan
af sin herres bild, så ock fru Ebba.»
</p>

<p>
Hon tystnade; tankarna hade hvirflat fram,
och nu var hon trött. Hon ville ej orda mera
i denna sak; den blef henne med ens oändligen
likgiltig, men när hon såg tårar i den unga
brudens ögon, skrattade hon gällt: »Stilla gråten,
min docka; tåreflöden ha förr en gång sköljt
bort fagra blomster. Och du har inte att klaga
öfver. Den make, jag beskär dig, ger dig för
sann god kost alla dagar ur sitt hjärtas fatabur.
Begär icke mera! Öfvermättnad är dårskap.»
</p>

<p>
»Kärleken får aldrig nog,» stammade Marie
Euphrosyne.
</p>

<p>
Då slog plötsligt Kristinas stämning om,
<a id="page-112" class="pagenum" title="112"></a>
och hon lade sina armar om pfalzgrefvinnans
späda hals, där ådrorna syntes som kvistigt grenverk
under den tunna huden.
</p>

<p>
»Nej, du har rätt,» sade hon lidelsefullt,
»intet ställer kärleken tillfreds. Väl må den
kallas floden i människosinn, och många stolta
skepp förgås på dess böljor. Men Gud den
högste bevarar ock till tider de bräckliga flarnen:
människorna.» Hon begynte häftigt gå
fram och åter, under det hon fortfor att tala
&mdash; mest till sig själf &mdash; med låg, mörk röst:
»Gudi ger jag äran, som bevarat mig, Sveriges
drottning, från att följa en böjelse så farlig för
Hans ära och min lycksalighet; huru nära jag
varit brädden af en olycka, har Hans mäktiga
hand hållit mig tillbaka.»
</p>

<p>
Hon tystnade tvärt och såg skarpt på Marie
Euphrosyne som för att utforska hennes tankar,
men den unga furstinnan vände slugt bort
ansiktet, öfver hvilket nyss en strimma af svag
triumf glidit. Hon hade erfarit en förnimmelse
af att ändtligen en gång vara den rikare och
mäktigare; den, som ej allenast behöfde plocka
nådesmulor från hennes majestäts bord utan som
fick sitta i högsätet och taga först för sig.
</p>

<p>
Kristinas blick hade dock snart borrat sig
in i hennes tankar, och hon sade halft spotskt,
halft välvilligt:
</p>

<p>
»Fuller kråmar lilla Marigen nu sin tranehals
i pur ung lycka! Rätt så, men gif mig
den heder mig ärligen tillkommer att ha stått
dig så i moders ställe, som jag vid din saliga
fru moders dödliga bortgång utlofvade!»
</p>

<p>
<a id="page-113" class="pagenum" title="113"></a>
Marie Euphrosynes fromma rättrådighet
väcktes genast. Hon hugsade granneligen de
goda ord den då tolfåriga drottningen yttrat till
hennes äldsta syster: »Kära fröken Kerstin,»
hade hon sagt, »gifven eder till freds, fastän
eder fru moder är död, så vill jag vara eder
en moder.» Marigen själf hade fyllt tretton år,
men hon visste, att hon intet haft af sin kusins
mod och styrka, utan för gråt blifvit så illa
däran, att hon måste ligga till sängs.
</p>

<p>
»Vi hafva allt vårt goda att med stor tacksamhet
förskylla eders majestät,» genmälte hon
rörd, »och intet vill jag låta, som kan vara min
höga beskyddarinna till fägnad.»
</p>

<p>
Kristina gaf henne ett nästan manligt handslag
och lämnade på sitt vanliga bråda sätt kammaren
för att en stund senare med bössan öfver
axeln och följd af några kavaljerer styra kosan
åt Valdemarsholmen.
</p>

<p class="tb">
*
</p>

<p class="noindent">
Bröllopsdagen var inne. Det var vid vårjämningstid
och vädret så klart och godt, att
man förväntade en gyllene äring. Ringränning
och tornering på slottets borggård samt lysande
fester med dans och allsköns lekar hade redan
pågått i tvenne dagar och inledt högtidligheterna.
Näppeligen gafs det någon af Stockholms invånare,
som var ovetandes om, att något märkligt
stod på. Men borta på Munkliderna i de
små låga husen med halmtaken gick ett rykte,
att det var drottningen själf, som skulle giftas
bort, och för de gamla, hvilka hört mycket om
kung Gösta Adolfs ömma kärlekshandel med den
<a id="page-114" class="pagenum" title="114"></a>
fagra jungfru Ebba, tedde sig detta som en fast
underlig Guds skickelse, att hennes son nu skulle
förunnas lyckan att äkta fröken Kerstin. De som
bodde på Gråmunkeholmen och Åsön trodde sig
veta bättre besked. Det var drottningens trolofning
med hertig Karl Gustaf, som skulle firas,
innan den unge herrn begaf sig ut till Tyskland
för att låta de kejserliga kaxarna drabbas
af dråpslaget. Väl såg han icke mycket ut, den
frodige pfalzaren, men förbåldt granna och utstofferade
klädningar bar han, och slikt är i
fruntimmerstycke.
</p>

<p>
»Mellan murarna», som stadens kärna vanligast
nämndes, log man åt dessa rykten och höjde
ömkande på axlarna åt de stackare, hvilka visste
så föga om hvad som passerade på slottet, och
redan vid stadsportarna fick det inströmmande
folket höra, hvad som var dagens sanning, att
fröken Kerstin allenast höll bröllop för sin fränka,
och att man ej i mannaminne sett så mycken
prakt och hört så muntert glam af de store.
Och i Casten Hoffs ännu näppeligen färdiga skänkeri
vid Norrmalmstorg var det från tidigt den
ena morgonen intill den nästa en gruflig myggdans
af unga ädlingar, hvilka ville läska strupen
med Hoffens claret. Herr Casten hade tidigare
varit munskänk hos drottning Kristina, och han
förtalde gärna om hoflifvet.
</p>

<p>
På gatorna rullade oafbrutet vapenprydda
karosser fram, och slik färdsel hade det ej på
länge varit genom tullportarna eller på de trånga
gatorna. Bröllopsgästerna hade, trots att befallningen
utgått i tide, ej hunnit samlas så mangrant,
<a id="page-115" class="pagenum" title="115"></a>
att ej några efternölare måst taga själfva
bröllopsdagens morgon med för färden, men nu
vimlade också såväl slottet som alla de omgifvande
palatsen af riksens mäktigaste adel.
</p>

<p>
På borggården paraderade hela gardet, och
den ena gevärssalvan efter den andra krutsprängde
luften, så att kammartärnorna hvinande
af skräck och med svärta på sina rosenkinder
flydde in i trumpetaregången, där de fladdrade
som dagsländor mellan de orörliga stånddrabanterna.
Dessa glimmade som en sann ögonfägnad
från topp till tå; guldet drösade af deras
klädning, och förgyllda bardisaner höllo de i
handen.
</p>

<p>
Fru Anna Bååt och hennes dotter Katarina,
hvilka i anledning af den karghet drottningen
visat dem vid sitt nödtvungna besök hos storkansleren
soulagerats med utmärkelsen att få biträda
drottningen vid brudens påklädning, hastade
förbi alla de resliga knektarna, följda af
riksdrotset grefve Per.
</p>

<p>
Fru Katarina Oxenstierna hade för dagen
aflagt all sorg efter salig Cruusen, och hennes
lifliga ögon spelade åt alla håll.
</p>

<p>
»Det är stor synd,» sade hon, »att fru Ebba
till Hörningsholm skall ha fått den svåra bedröfvelsen
att mista sin kära Annika, så att hon
icke mäktar taga del i all denna fröjden. Hon
saknas eljes ingalunda på fester och slika högtidligheter.»
</p>

<p>
Fru Anna inföll deltagande: »Ja, vi månde
väl alla sörja öfver, att det kära barnet lämnat
<a id="page-116" class="pagenum" title="116"></a>
detta jordiska. Fuller får vår älskade son Johan
vanskligt att finna så ädel maka.»
</p>

<p>
Fru Katarina fäste strax moderns uppmärksamhet
på annat. Ämnet var ömtåligt, då hennes
käre broder allaredan innan hans unga husfru
hunnit jordas friade med stor bravad till
den fyrtioåriga fru Margareta Brahe, Resare-Bengts
efterlefverska och grefve Pers syster.
</p>

<p>
Fru Anna blef ängslig. Hade hon ånyo sagt
ett ord för mycket? Ack, hon vånne hon aldrig
ägt talets gåfva, efter hon så föga förstod att
bruka den.
</p>

<p>
Grefve Per hade emellertid intet hört. Han
skyndade på uppför trappan, och hunnen upp
till dess öfversta steg sade han:
</p>

<p>
»Nu bjuder jag eder lef väl för att i stället
skynda till brudgummens hus att hämta honom
hit.» Lågmält tillade han: »Fager mäkten I
fuller icke skapa bruden, men gören henne dock
så täckelig, att den höga brudgifverskans majestät
ej helt fördunklar hennes behag.»
</p>

<p>
Han bugade vördsamt och återvände genom
soldaternas dubbla led till vagnen, hvilken skulle
föra honom till »Makalös», det De la Gardieska
palatset, där redan en stor mängd af gref Magni
släkt och vänner voro samlade för att dricka
en första välgångsbägare.
</p>

<p>
Unge Jakob stod röd och ifrig i porten.
Hans nya klädning af karmosintaft beundrades
storligen af alla folkskaror, som proppade gatumynningen
åt Norrmalmstorg.
</p>

<p>
I dörren till audienssalen stod brudgummen
i magnifik pärlfärgad silkesdräkt och med guldvärja
<a id="page-117" class="pagenum" title="117"></a>
vid sidan. Hans ansikte var lika blekt
som hans broders rödt, och han tycktes föga
medveten om den bullrande glädje, som rådde
i de stora salarna.
</p>

<p>
Så snart ske kunde, manade han till uppbrott
och bjöd sirligt pfalzgrefven armen, under
det att hertig Karl Gustaf visade riksmarsken
samma ära.
</p>

<p>
Åskådarna jublade högt, när detta följe satte
sig i gång. Väl hade man fått bida öfver all
höfvan, innan de förnäma herrarna kunde skilja
sig från de fyllda tumlarna, men nu lönades
tålamodet, och man frågade litet efter, om marssmutsen
på gatan stänkte högt upp på kinder
och panna, allenast man kom nära nog att beskåda
all denna prakt.
</p>

<p>
Först ridande kavaljerer med fladdrande,
färgrika band på hatt och staf, så trumpetare
och trumslagare, idligen trakterande sina instrument,
och sist karosserna; den grannaste afslutade
tåget, ty i den satt brudgummen. När ryttarna
hunnit slottsporten, gafs svensk lösen från
tornet Tre kronor.
</p>

<p>
Bruden darrade af stolthet och lycka. Hon
stod midt i kammaren, af drottningens egna
händer iförd hela den tunga, prunkande brudskruden.
Ut genom det smårutiga fönstret vågade
hon ej blicka, ty det varslade ondt, om
man skådade sin brudgum före vigseln.
</p>

<p>
Men hvad Marie Euphrosyne vägrade sina
känslor, tillstadde Kristina sina. Hon lutade sin
heta panna mot den kalla rutan och stirrade
med klara, vidöppna ögon ut mot borggården,
<a id="page-118" class="pagenum" title="118"></a>
där grefve Magnus nu steg ur karossen. Hans
smärta gestalt hade en furstligt ädel hållning,
och hufvudet höll han högt, som aflägsnade han
stolt hela världen. Förgätande det samlade hoffruntimret,
hvilket följde hvarje hennes rörelse,
stod Kristina kvar, alltjämt blickande ned på sin
gunstling. Hennes läppar slötos så hårdt, som
ville hon inom det röda inseglet kväfva ett skrik
af smärta, och när hon ändtligen vände sig om,
var hennes ansikte gråhvitt, som om hon skådat
en spöksyn.
</p>

<p>
»Är du redo,» sporde hon Marie Euphrosyne
och gaf henne sin högra hand. »Mäster
Matthiæ väntar oss väl med ifver. Min gamle
bisp är van vid punktlighet hos sin lärjunge.»
</p>

<p>
Pfalzgrefvinnans små varma och mjuka fingrar
smögo sig likt silkestrådar in i Kristinas seniga,
kallvåta hand, och så begaf sig brudtåget
till rikssalen, där änkedrottningen med sitt hof
redan tagit plats.
</p>

<p>
Alla reste sig dock vid drottningens inträde,
och grefve Magnus gick raskt fram till henne
för att kyssa hennes hand.
</p>

<p>
Kristina hviskade onådigt och snäft, i det
hon drog handen till sig:
</p>

<p>
»Far fort! Denna ändlösa handkyssningsceremoni
är otålelig.»
</p>

<p>
Men ceremonimästaren tillät intet hafs i
öfliga bruk, och först sedan såväl drottningen
som bruden låtit alla de närvarande kyssa deras
hand, gaf han ett tecken, hvilket strax ordnade
etikettens lydiga tjänare och tjänarinnor i tvenne
brokiga kolonner, mellan hvilka hennes majestät
<a id="page-119" class="pagenum" title="119"></a>
skred fram till audiensstolen, där hon tog
plats med bruden vid sina fötter.
</p>

<p>
Lilla Agneta Horn, som tackad vare sin
modermoder, fru Anna Bååt, ånyo befann sig
på slottet, hade denna gång en fast förnöjelig
min på, och hon kände sig lik en ung junker,
hvilken i hård dust vunnit sina första sporrar.
På egen hand och mot både sin styfmoders och
sin farsysters goda vilja hade han slagit den
vedervärdige Sparren ur sadeln och befriat både
sin kropp och själ från så tungt ett ok. Nu
kunde hon fuller vara glad. Hennes ögon glittrade
besynnerligen varmt mot öfverste Lars
Cruus fast det fällan icke var släktens mening,
att hon skulle äkta honom, men Agneta ville
se, om någon kunde kufva och betvinga hennes
sinne.
</p>

<p>
Törhända var hon den enda, som i afton
ömkade drottningen och tyckte sig förmärka, att
hennes majestät likasom frös till is midt i all
denna människovärme; lilla Agneta hade ett
klart hufvud och ett starkt kännande hjärta. Hon
skulle gärna velat hugna den goda drottningen
med alla de lifsmodiga ord, hvilka likt vårens
hoppfulla fågelkväden bodde inom henne, men
purpurmattan nedanför tronen var icke lagd att
beträdas af hennes fötter. &mdash; Så &mdash; nu skred
gamle pfalzgrefven fram, och Agneta fick hast
att hviska till jungfru Elsa Brahe: »Tror du
ej, att den högborne herrn borgat det myckna
guldet på klädningen?»
</p>

<p>
»Jo, för sann,» nickade jungfru Elsa, »han
lärer icke ha stort i skattkammaren på Stegeborg.
<a id="page-120" class="pagenum" title="120"></a>
Svåra arm och grå synes han ock i all
denna ståt.»
</p>

<p>
»Sverige är ett underligt land,» genmälde
Agneta betänksamt. »Det skryter af de sina
öfver all höfvan, men förgäter främlingars tjänstvillighet,
därest dessa icke komma med pomp
och rika håfvor. Om pfalzgrefven gör det mig
bitterligen ondt. Han är som de villa djuren,
hvilka söka ly i hvar grannes håla. Men tyst
nu. Det solenna talet skall begynna.»
</p>

<p>
Johan Casimir hade rätat på sig och närmat
sig brudparet, som räckte hvarandra handen.
Vänd till drottningen talade så den åldrige
fursten med saktmodig, nästan ödmjuk
stämma. Först lindade han en girland af smickrets
ljufligaste blomster omkring hennes majestät,
därpå ordade han om sin dotters anor och
dygder och sedan än vidlyftigare om den ärofulla
De la Gardieska familjen. Till sist förmanade
han de unga att rätt skicka sig i sitt
nya stånd, Gud och människor till godt behag.
</p>

<p>
Drottningen gjorde nu en otålig rörelse
med handen, och strax skyndade ceremonimästaren
fram till det midt i rummet ordnade
altaret, där han gaf sig något att syssla för
att på detta sätt förmå Johan Casimir att förkorta
sitt vidlyftiga tal.
</p>

<p>
Hertig Karl Gustaf, en af de mest lysande
kavaljererna, tog nu på en vink af sin höga
fränka brudstafven af silfver, lindad med sidenband
i De la Gardieska färgerna. Han bar den
fram till sin fader, som förvirrad tvangs att
snubba af sin sista siratliga mening och i stället
<a id="page-121" class="pagenum" title="121"></a>
höja stafven öfver »de kära barnens» hufvuden,
under det han så högt han förmådde förkunnade,
hvilken morgongåfva brudgummen förärat
sin unga brud.
</p>

<p>
Ej förr hade detta blifvit högtidligen stadfästadt
af de tolf vittnena, än den liflige Jakob
De la Gardie &mdash; »pilten med bockfjunet», som
Kristina plägade kalla sin muntre f. d. kammarpage
&mdash; med en väldig gest kastade ut stafven
genom fönstret ned på borggården till den församlade
mängden.
</p>

<p>
Rungande hurrarop hälsade den, och småsvennerna
begynte ofördröjligen ett envig om
de fladdrande banden, som de sleto i bitar och
fäste på hattarna bruden till ära.
</p>

<p>
Drottningens hofskräddare, den värde herr
Johan Holm, åsåg från drabantrummet hela den
bråkiga scenen därute på gården bland hästar,
karosser och knektar. Han hvälfde himlande
med ögonen och log öfverlägset åt småfolkets
lumpna förlustelser. Själf hade han annan fägnad
i kikaren. Han vände sig till sin svåger
och stadige medtäflare om drottningens ynnest,
den lille trinde och skallige Polycarpus Crombygel
och sade föraktligt:
</p>

<p>
»Slika bandändar bereda ingen klädning.
Jag gitter ej huka mig efter de grefliga trasorna,
som fällan hellre skulle snott sig om
hennes majestäts tron än om den pfalzgrefliga
frökens brudstaf.»
</p>

<p>
»Hysch,» varnade Polycarpus och satte ett
tjockt finger upp i luften. »Du skall icke tala
ditt hufvud löst, min gubbe.»
</p>

<p>
<a id="page-122" class="pagenum" title="122"></a>
»Åhå, har ingen fara! Hennes majestät har
bruk för mig bittida och sent. En hofskräddare
är likasom ett talrör. Man ropar honom i den
ena ändan och får svaret i den andra. Slikt
kan bringa sin man en adelig krona.»
</p>

<p>
»Du flyger för högt för att vara kråka, hjärtans
broder,» sade Polycarpus snäsigt, »och du
förgäter, att högmod går för fall. För resten
&mdash; skulle du varda så hedrad, synes det mig,
att ock jag borde hafva min andel af utmärkelsen.
Vi ha samma plats i fröken Kerstins
tjänst.»
</p>

<p>
»Puh,» blåste Johan Holm försmädligt. »Din
våmm tränger ej genom nyckelhål, därför torde
du få behålla fadersnamnet.»
</p>

<p>
»Alltså förmenar du, att hennes höga nåde
skulle vara fal för lyssnare?»
</p>

<p>
»Nej, min broder, men ock de förnämligaste
öron tränga till att höra sanningens språk, och
äfven den ädlaste drottning vet, att musgömmorna
i slottsväggarna besökas af gnagare, som
kunna tåla att näpsas. Godt då, att ha någon,
som varskor om ofoget och kilar undan, sedan
han gillrat fällan.»
</p>

<p>
»Du är mäkta klok,» medgaf Polycarpus beundrande,
»men nu skola vi draga oss närmare
och se på fackeldansen. Strängnäsbispen torde
vid detta laget läst välsignelsen öfver brudfolket.»
</p>

<p>
Sprättig och rakryggad, med den azurblå
frackens skört klappande hälarne och den gula
halsdukens ändar vippande under hakan som
<a id="page-123" class="pagenum" title="123"></a>
två kanariefågelsvingar begaf sig Johan Holm
mot dörren.
</p>

<p>
Efter honom rullade Polycarpus. Han hade
tagit den fulla ölstånkan, som stod på bordet,
i ena handen, och när han nu var tätt bakom
svågern, hällde han det fradgande, mörka innehållet
öfver dennes väl redda lockperuk och
splitternya klädning.
</p>

<p>
»Min våmm, som afstått detta för din räkning,
säger dig väl bekomme,» utbrast han skrattande
och försvann, så snabbt hans korpus tillät
emellan de stora vagnarna. Drypande, förargad,
en driftkuku för den gycklande ungdomen stod
Johan Holm kvar och torkade med afvigsidan
af handen bort den strida ölflod, som rann ned
öfver näsa och ögon. Detta skulle Polycarpus
få umgälla! &mdash;
</p>

<p>
Fackeldansen uppe i rikssalen var nära sitt
slut, och röken efter de hundratals flammorna
svepte sig tät och grå kring gästerna, hvilka
måste famla sig fram till sina platser.
</p>

<p>
Drottningen hade som alltid varit den outtröttligaste.
Först hade hon en lång stund dansat
med brudgummen, sedan med den åldrige pfalzgrefven
och slutligen med sin kusin, som också
fick den äran att föra henne till bordet, då Johan
Casimir skulle leda änkedrottningen.
</p>

<p>
Hertigen visade sin höga fränka allsköns
heder, och hans ögon simmade af ödmjuklig
ömhet, medan han galant talade om sin längtan
efter henne under krigsåren ute i Tyskland. Sin
käcka krigarhållning behöll han dock, och man
förmärkte tydligt, att han njöt af sin pråliga
<a id="page-124" class="pagenum" title="124"></a>
klädning och törhända allra mest af stöflarna
med de bjärtröda saffiansuppslagen.
</p>

<p>
Kristina lyssnade förströdt. Hon hade befallt,
att vinet denna dag skulle flöda, så att
alla månde få sig ett godt rus, men när hon
nu från sin plats under purpursammetshimmeln
såg, huru flitigt välkommor och bägare trycktes
mot hvarandra som när läppar mötas i dyra
kärlekseder, ryckte hon föraktligt på skuldrorna
och yttrade hånfullt:
</p>

<p>
»Har I skådat den man, som icke mäktar
dränka både längtan och besvikenhet i ett dryckeshorn?
Svensk är han för visso icke. De sitta
högt till sätes med skräppande ord, när måltiden
begynner. När den ändar, tumla de om
som spräckta krukor, icke aktandes ord och
lofven för mera än en osund vätska, som de
låta gå ifrån sig.»
</p>

<p>
»Ers majestät dömer strängt,» genmälde Karl
Gustaf fogligt och satte med en suck sin halffyllda
bägare tillbaka. »Jorden har näppeligen
att uppvisa ett sedligare och i allo måtto bättre
folk än det svenska.»
</p>

<p>
»Skryt, ers kärlighet! Granna ord i en tom
påse! Tror I, att vi skulle vara så begifna på
utländska vandringar, om vi ej fuller visste, att
hyfs och ans äro fast okända i Norden. Och
bättre? Hvad menar I med det? Fintligheten
har naturen förmenat svenskarna; de hafva alltfort
vikingasjälen i bondekroppen, därför töfvar
det, innan de kunna rusta sig för annan mandat
än knytnäfvebragd.»
</p>

<p>
Karl Gustaf hade velat genmäla något, men
<a id="page-125" class="pagenum" title="125"></a>
nu talade den gamle riksmarsken, och de
mest höfviska lyssnade, medan dock ett stort
flertal krigsmän och lärde skreko öfverljudt och
dunkade de knutna händerna i bordet.
</p>

<p>
Efter den präktiga måltiden vidtog dansen
ånyo, och så mycken skämtan och fröjd hade
icke på länge försports i de höga gemaken.
Drottningen var den främsta i ringlekar och fördanser,
och som strålande stjärnor följde henne
hofjungfrurna Ebba Sparre och Katarina Ribbing.
Med sin frände Karl Gustaf underhöll sig
Kristina påfallande träget, men att detta icke
skedde i någon öm mening förstods granneligen,
ty just som hon skulle tråda en ny dans
med honom, hviskade hon lönligt till jungfru
Ebba:
</p>

<p>
»Synes det eder icke, att lille borgmästaren
har en artig hanekamm på stöfvelskaftet. Fuller
bländar den honom själf, så att han djärfves
drömma om högsta hönset i korgen.»
</p>

<p>
Men under det hon i långsamma ringar fördes
salen rundt, blef hennes ansikte allvarligt och
åldradt af fårornas nät. Hon slöt sekundvis ögonen,
som trött på festljusens glans, och ett drag af
bitterhet vanställde hennes mun. Hon greps af
en lätt svindel och tillsade om, att hon ville
återföras till sin plats. En stund satt hon helt
tyst, försjunken i tankar. Hufvudet hade fallit
ned mot ena axeln, som sökte det hägn eller
stöd, och armarna hade hon slappt sträckt ifrån
sig, som om de domnat efter en aldrig skänkt
omfamning.
</p>

<p>
<a id="page-126" class="pagenum" title="126"></a>
Plötsligt fäste hon sin lysande, starka blick
på Karl Gustaf:
</p>

<p>
»Vet I, hvad jag just nu åtrår?»
</p>

<p>
»Nej, eders majestät, jag anar det slätt icke,
ehuru det för sann skulle vara min högsta åstundan
att afläsa alla ers kärlighets lönligaste tankar.»
</p>

<p>
»Spara edert klingklang!» Hon kastade med
en tvär rörelse benen i kors och slog afvärjande
med handen. »I skall få besked om mina tankar
utan att lirka fram dem med ordens honungsdagg.
&mdash; Jag skulle vilja kasta min kungakrona
för de gode herrars och svenske mäns fötter
och ropa ut: Den, som löper snabbast efter klenodien,
skänker jag Sveriges rike.»
</p>

<p>
Nästan lurande hvilade hennes blick på den
rödkindade, gladlynte hertigen, men han genmälde
skyndsamt:
</p>

<p>
»Fuller compterar jag mig att vara en ärlig
svensk, men föga skulle jag spörja efter kronan,
om ej med den följde den mångdubbelt dyrbarare
gåfvan af eders majestäts hjärta.»
</p>

<p>
Med ett misstroget leende, förbittradt af hån,
lyddes Kristina till hans storvulna försäkringar,
och hon sade skarpt:
</p>

<p>
»I presenterar mig ett godt stycke roman, en
fanfaronad, som väl likar eders kärlighets galanta
sinne, men som föga lyster mig. I är
man, och för eder torde kronan vara en nog så
vacker flicka.» &mdash; Lägre tillade hon: »För mig
är den allaredan en börda, och för sann blir
jag ej tillfreds, förrän jag kan gifva mig själf
fri från regeringstvånget. Har I förstått mig?»
</p>

<p>
<a id="page-127" class="pagenum" title="127"></a>
»Eders majestäts ord äro Gudi klagadt tydliga
nog, men jag förhoppas, att de ingen rot
ha i min ädla fränkas sinne. Hela edert folk
älskar att se er på Gustavernas tron, och uppfyller
I det bud landets lagar skrifvit, är allt
väl beställdt.»
</p>

<p>
»Hvilket bud skulle landets lagar skrifvit
mig &mdash; drottningen!»
</p>

<p>
Han såg ovädersmolnet på hennes panna,
men han såg ock, att han denna korta stund
kunde få henne ostördt i tal, då bröllopsgästerna
väl vaktade sig för att störa de två höga
personerna, och han for fort med dämpad och
fast ljufvelig stämma:
</p>

<p>
»Lagen bjuder, att eders majestät nådigst
förmäler sig.»
</p>

<p>
Hon skrattade kort och vredgadt.
</p>

<p>
»Min bäste hertig, därtill kan ingen i världen
tvinga mig, om jag ej själf fattar slikt beslut.»
Hon tystnade, och blicken gled ut öfver de brokiga
skaror, hvilka fyllde salen. På bänken midt
emot henne satt brudparet hand i hand. Marie
Euphrosyne log huldsaligt mot sin käre herre.
Kristina lade med en tung åtbörd hufvudet tillbaka
mot stolens höga, snidade rygg. Halft dvalbundna
gledo orden öfver hennes läppar: »Gud,
som i hela min lefnad styrkt mig uti att älska
ära och heder mera än alla nöjen, har också
bevarat mig ifrån de olyckor, uti hvilka mitt
stånds frihet och mitt heta blod kunnat störta
mig. En drottning tager icke en man för annat
än att göra honom till en slaf af sin vilja och
sina nycker.» Fastare och klarare tillade hon:
<a id="page-128" class="pagenum" title="128"></a>
»Att gifta sig för fäderneslandets bästa är visserligen
ett godt skäl, men då jag funnit ett lika
godt sätt för att försäkra dess framtid, hvad
kan man mera begära af mig?»
</p>

<p>
»Törhända icke riket, men den ödmjuke tjänare,
som eders kärlighet gunstligen ärat med
sin ynnest.»
</p>

<p>
»Ack, kärleken brinner ej bara för en,» afbröt
Kristina kort, »men låt oss nu icke fördärfva
denna förnöjliga afton med idisslande om känslor.
Gif mig er hand och för mig ut i dansen!»
</p>

<p>
Karl Gustaf lydde genast, men hans min
förblef länge betänksam, och det var icke med
sin vanliga hurtighet han deltog i det högljudda
glammet, som varade ända till dager ljus. Då
buro kammartjänare och drabanter ned de höga
herrarna för slottstrapporna, ty de hade samt
och synnerligen fått sig ett godt rus och en rundlig
förplägnad.
</p>

<div class="chapter">

<h2 class="chapter" id="chapter-0-8">
<span class="line1">VIII.</span><br />
<span class="line2">Hvad kvinnan vill ...</span>
</h2>

</div>

<p class="first">
<span class="firstchar">M</span><span class="postfirstchar">idsommarens</span> förnöjliga fest var afslutad,
och löfmarknadens friska grönska
förvandlad till torra, vissnade blad, sorgligt minnande
om alltings förgängelse. Emellertid sporde
man detta år, anno 1650, mindre än eljes efter,
att de muntert flammande Sankt Hanseldarna
falnat till aska och att dansen kring majstången
stannat, ty man väntade snarligen en ny fröjdetid,
<a id="page-129" class="pagenum" title="129"></a>
och isynnerhet hufvudstadsborna hade så
mycket att orda om och rusta sig för, att de
näppeligen hade hedrat midsommaren så ståtligt
som tillförene.
</p>

<p>
De unga flickorna hade väl ej förgätit att
vira blåklintskransar omkring de ljusa flätorna,
och ungersvennerna hade tappert slagit katten
ur trumman ute vid den täcka skogslunden på
Klara gärde, men något riktigt lif hade det ej
varit i spelet.
</p>

<p>
Drottningen hade företagit en resa inåt landet,
hon, som eljes sällan lämnade sin kära stad,
där hon förstått att samla en hel här af stjärnor,
glänsande meteorer på vetenskapens och konstens
himmel, och öfver alla dessa in- och utländska
upplysningshärolder skakade hon ut ynnestbevis
och gåfvor af landets gods och goda.
</p>

<p>
Denna dag, den 27 juni, satt mor Barbara,
Johan hofskräddares husfru, i kammaren med sin
lille son. Hon hade öppnat det enda fönstret, hvilket
vette åt Stortorget &mdash; Johan Holm hade nämligen
fått sin bostad i köpmannen Cabeliaus hus
&mdash; och inbillade sig förnimma sommarens friska
fläktar, när ett luftdrag, svagt och strax själfdödt,
strök öfver den breda fönsterkarmen.
</p>

<p>
Lille Olof hade krupit upp i den löfvade
spiseln, hvilken genom hans fantasi förvandlades
till en studerkammare. På knät höll han sin
tjocka Orbis Pictus, den underbara boken, som
han till sin och än mer till föräldrarnas fägnad
bekommit af själfvaste drottningen. Han kunde
aldrig stirra sig mätt på de sköna träsnitten,
och han stafvade flitigt på »Cornix cornicatur»
<a id="page-130" class="pagenum" title="130"></a>
utan att stort fråga efter svenskan. Denna föreföll
honom för simpel. Hofskräddarens pilt hade
höga tankar om sin värdighet, och han trodde
icke, att någon annan än gamle rikskansleren
och grefve Magnus från Jakobsdal voro för mera
än farkär.
</p>

<p>
»Hvar är far?» sporde han plötsligt modern.
</p>

<p>
»Uppe på slottet,» svarade denna med en
viss stolthet. »Du vet väl, att hennes majestät
alltid vill hafva din fader hos sig, när hon har
något viktigt före. Och i morgon skall en ny
riksdag begynna. Snart får du se det granna
tåget, som skall blåsa ut för staden, att den
öppnas.»
</p>

<p>
Olof tog sin bok med sig och kom fram
till fönstret.
</p>

<p>
Han stödde armbågarna mot moderns knän
och sporde lillgammalt, med de sjukligt allvarliga
ögonen fästa på hennes ansikte:
</p>

<p>
»Skall drottningen i dag bruka alla de vackra
klädningar, farkär fört hem från Paris?»
</p>

<p>
»Nej, dem skall hon först bära under kröningshögtidligheterna.»
</p>

<p>
Barbaras röda, friska mun blef stor och leende
vid tanken på all den ståt och prakt, hvilken
för visso vid den tiden bokstafligen skulle regna
ned öfver staden. Det missnöje med den nådiga
fröken Kerstins slöseri, som förspordes från höga
och låga, brydde icke henne. Hennes make steg
beständigt i drottningens ynnest, och den unga,
kortsynta, lifsglada skräddarhustrun tyckte, att
folket klagade onödigtvis. Missväxten förra sommaren
hade väl vållat både hunger och dyr tid,
<a id="page-131" class="pagenum" title="131"></a>
men tänk bara, hvilka skatter landet vunnit efter
kriget; de uppvägde säkert mångtusen tunnor
spannmål! Svenskarna hade skaffat sig dyrbarheter
i Prag för många miljoners värde,
påstods det. Den simplaste soldat hade fickorna
fulla med guld. Slik säd växte ej eljes på fälten.
Men det var förunderligt, hvad alla yttrade sitt
missnöje med den glada, lifliga drottningen. Adeln
harmades öfver att hon såg de andra stånden
till godo och upphöjde borgare till frälse rättigheter.
Borgarna trampade hvarandra på liktornarna,
och skyllde sedan sin fumlighet på hennes
majestät. Prästerna trätte ock inbördes, och
bönderna knotade. Det stod illa till i landet,
och föga halp det, att hertig Karl Gustaf sökte
medla mellan parterna. Den herren hade för visso
större hjärta än hufvud. På hans galanta äfventyr
var det ingen ända.
</p>

<p>
»Morkär!» Lille Olof hade tyst bläddrat i
sin bok och funnit ett träsnitt, som storligen
intresserade honom. »Hvad skall detta föreställa?»
</p>

<p>
Barbara, som verkligen besatt litet boklig
kunskap och läste innantill redigt nog, tog strax
itu med texten. »Den kvinsperson du ser där
till vänster är &rsquo;Måttligheten&rsquo;,» förklarade hon,
»och det står, att hon föreskrifver måtta i mat
och dryck och håller i sikte begärelsen lika så
som med ett betsel, och alltså styrer hon allting,
att icke något för mycket sker.»
</p>

<p>
»Hon är visst lik den goda drottningen,»
sade Olof, som oskuldsfullt lyssnat till moderns
<a id="page-132" class="pagenum" title="132"></a>
hackiga uppläsning af de för honom fast obegripliga
orden.
</p>

<p>
»Ja, i mat och dryck kan då ingen vara sparsammare
än vår nådiga fröken Kerstin,» genmälde
Barbara förnumstigt. »Farkär säger, att
hon unnar alla utom sig själf det läckert är.
Hon ...»
</p>

<p>
Meningen blef aldrig afslutad, ty det hördes
ett högljudt larm och sorl nedåt Helvetesgränden
till. Människor skreko och ropade i munnen
på hvarandra, och i skränet blandade sig ljudet
af allehanda instrument.
</p>

<p>
Olofs lilla magra kropp hade redan hängt
sig fast vid fönstermuren, och han kröp nu upp
på karmen, så långt han kunde komma för att
riktigt få se. Ty det måste ju vara riksdagsutblåsarna,
som närmade sig.
</p>

<p>
Barbara antog detsamma, men hon skrämdes
smått af det myckna oväsendet, hvilket tydligen
var starkast omkring rikskanslerens tomt.
Hon hörde fidlornas gnisslande brytas mot lärpojkars
gälla hvin och grofva karlröster mullrade
i kapp med pukorna.
</p>

<p>
Hon visste ej, hvad detta larm betydde, men
anade, att det gällde rikskansleren, på hvilken
man sköt skulden för landets olyckor och inre
misshälligheter. Han hade i så många år varit
den styrande, och offentligen blef han ju aldrig
afsatt, om ock drottningen mer än en gång omildt
nog föst honom åt sidan för att få plats för sina
gunstlingar.
</p>

<p>
Skarpa hvisslingar skuro genom den tunna
luften och skrämde upp några mätta sparfvar,
<a id="page-133" class="pagenum" title="133"></a>
hvilka efter måltiden på Korntorget flugit bortåt
Nikolai kyrka, där de hvilade på en sträfpelare.
</p>

<p>
Barbara tyckte, det lät riktigt hemskt, och
ryste till. Månne trolltyget, som höll till uppe
på Brunkeberg vågat sig ut vid ljus dag! Hon
kände, hur det ilade genom hårrötterna vid den
tanken, och hon begynte se svarta fläckar, hvilka
skymde undan solen alldeles som i pesttid.
</p>

<p>
Men Olof hyste ingen rädsla. Hans blanka,
alltför stora ögon stirrade oafvändt ned på det
soliga torget, där människor började strömma
till i stora flockar. De belägrade portar och trappor
till alla de förnäma palatsen, och i grefve
Per Brahes pelargång myllrade det af helgdagsklädda
handtverkare och småborgare.
</p>

<p>
Kammarsvennerna, som stodo och hängde
vid fönstren i bottenvåningen, vågade ej köra
bort inkräktarna, utan gjorde i stället gemensam
sak med dessa och skroderade hånfullt på de
stores rygg.
</p>

<p>
En karl, klädd i en ärggrön rock, behängd
med slängande räfsvansar, och med ansiktet
doldt af en skråpuk med snabelnäsa skumpade
fram till skampålen och började skramla med
kedjorna, uppmanande godt folk att sätta fast
honom där, så att han ej sprunge land och rike
omkring med allt det grufliga han hade att förtälja.
</p>

<p>
Men en bartskärare ropade med skroflig
bas, att ordet var fritt, och detsamma upprepades
af minst ett tjugotal hänförda röster.
</p>

<p>
Barbara såg, att karlen med skråpuksansiktet
tog upp ett smutsigt, tätt beskrifvet papper
<a id="page-134" class="pagenum" title="134"></a>
ur bakfickan på sin långa rock, och hon hörde,
hur han började rabbla upp den ena smädelsen
efter den andra mot regeringen och hofvet.
Folket hurrade och tjöt, än kastande ruttna ägg
och gatsmuts, än blommor i ansiktet på upprorsmakaren,
hvilken lät skråpuken taga emot
så godt som ondt, under det han oförtrutet fortsatte.
</p>

<p>
Helt plötsligt slog han dock om och läste
nu med predikareton &mdash; just som Stockholms
mäktige och vördade ståthållare Schering Rosenhane
och rikskanslerens son Erik Oxenstierna
kommo ridande öfver torget &mdash; ofarliga och
välmenta råd om höflighet och hörsamhet mot
öfverheten.
</p>

<p>
Rosenhanes skarpa blick flög rofsökande ut
bland mängden, och hans hårda mun uttalade
kort, som om själfva ordet varit ett käpprapp:
»Pöbel!» Men han gjorde intet försök att ingripa
i tumultet, väl vetande, att det om ett par
minuter skulle upphöra af sig själf, när riksdagshärolden
med sitt följe drog fram.
</p>

<p>
Om någon ytterligare vågade kasta glåpord
och tillmälen upp mot rikskanslerens hus, skulle
han fuller veta att näpsa den skyldige, men alltför
strängt finge man dock icke i dessa jäsningstider
fara fram med de ofrälse stånden.
</p>

<p>
Han nämnde något därom till grefve Erik,
hvilken emellertid endast otåligt ryckte på axlarna
och högmodigt genmälde:
</p>

<p>
»Packet skall tuktas! Det tror sig vara sadelfast
nu, när prästerna affallit från adeln, och
något torde det väl ock ha bidragit till deras
<a id="page-135" class="pagenum" title="135"></a>
hofverande, att hennes majestät trugat igenom
sin vilja beträffande pfalzaren. Smällen af den
örfil hon därmed tillfogat sitt eget rikes betrodde
män har hörts vida omkring och fuller väckt
skadeglädje.»
</p>

<p>
»Drottningen har sitt eget sinne &mdash; svenskhet
likar henne icke, så Gustaf Adolfs dotter
hon ock är. Rundt om henne stå utländska lismare,
och dem lånar hon städse öra. Var hon
icke redo så bittida som klockan fem på morgonen,
när det gällde lärda diskurser med den
där Cartesius, som nu fått en salig hädanfärd.
Och det är sannerligen icke till rikets fromma,
som hon så flitigt umgås med den lättfärdige
Saumaise, hvilken korrumperar hennes höga
nåde på allt vis.»
</p>

<p>
Rosenhane och Oxenstierna fortsatte att samtala
i godt samförstånd, icke anande, att några
famnar ifrån dem kom drottningen ridande &mdash;
som vanligt i en vid, grå kofta, höga stöflar
och bredbrättad hatt.
</p>

<p>
Strax efter henne och hennes kavaljerer
följde smålandsknektar, rikspukslagaren och så
ändtligen den grant utstyrde härolden, som
ropade och förkunnade, att riksmötet nästa dag
skulle taga sin början, och anbefallde hvar och
en, som därvid någonting hade att beställa, att
vid en half riksdalers böter klockan åtta följande
morgon infinna sig i rådssalen.
</p>

<p>
Han skred som en jätteflamma genom de
täta lederna af åskådare. Hans kåpa fladdrade
skarlakansröd, häroldsstafven var lindad med
<a id="page-136" class="pagenum" title="136"></a>
bjärtröda band och schabraket på hästen lyste
brandklart i solskenet.
</p>

<p>
De andra härolderna kunde icke på långt
när mäta sig med denna praktfulla uppenbarelse,
men de kråmade sig dock rätt ansenligt öfver
guldgalonerna på den blå rocken och de vajande
hvita plymerna i hattarna. Trumpeterna skrällde,
och fotfolket, som afslutade tåget, lät höra sitt
taktfasta tramp, tramp som ett outtröttligt ackompanjemang.
</p>

<p>
Händelsevis kom Kristina att se upp mot
det fönster, där Barbara och lille Olof stodo.
Och hon nickade vänligt. Helt långsamt red
hon framåt, och de underbara, strålande ögonen
glänste varma och milda. Till sitt sällskap talade
hon icke, men hon hade låtit förkunna,
att hon villigt skulle lyssna till sitt trogna folk,
om det ville sätta sin lit till henne. Tydligt
nog lät hon förstå, att den gamla högadeln med
dess ständigt växande anspråk tråkade ut
henne. Hon skapade en egen adel, och dess
hyllning beredde henne den största tillfredsställelse.
Åsynen af Johan Holms hustru och son
hade hos henne framkallat ett minne från morgonens
audiens. Hon log ännu vid hågkomsten
af den gode hofskräddarens ödmjukliga anhållan
att bli belönad med ett adelsbref för att dymedels
vara värdigare att förefinnas i hennes
höga nådes närhet. Hon hade lofvat att tänka
på saken, och den föreföll henne långt ifrån
outförbar. Ett slikt diplom skapade trotjänare
och gjorde en regents minne älskadt. Dessutom
njöt hon af att se rådets förlängda näsor hvarje
<a id="page-137" class="pagenum" title="137"></a>
gång hon handlade bakom dess rygg. Hur ofta
hade hon inte redan som i den gamla barnleken.
»Bulleri, bulleri bock, hur många horn står det
upp», spelat dem spratt, som de aldrig gissat
hennes rätta mening med.
</p>

<p>
En bonde kastade sig i detta ögonblick på
knä framför drottningens häst.
</p>

<p>
»Värdigas lindra vår stora nöd, nådiga
drottning.»
</p>

<p>
Kristina höll genast in tyglarna.
</p>

<p>
»Hvad vill du, min gode man?»
</p>

<p>
Den hvitskäggige dannemannen i den slitna
vadmalströjan räckte upp ett underligt brunsvart
bröd och sade med bruten stämma:
</p>

<p>
»Detta är bakadt af bark, eders nåde, och
annat ha vi ej haft att förtära på långliga tider.»
</p>

<p>
»Gif mig det!» Kristina hade fått tårar i
ögonen. Gubbens hela hållning var så rörande
tröstlös, och det knotiga ansiktet föreföll utgräfdt
af bekymmer och umbäranden. »Var vid godt
mod,» sade hon deltagande, »jag skall nu själf
taga eder sak om hand, och mina rådsherrar
skola med lock eller pock tvingas att äta allmogens
fattiga kaka.»
</p>

<p>
Bonden tackade henne i stammande och tafatta
ordalag och drog sig åt sidan för att lämna
rum åt andra, hvilka kommo med böner och
beklaganden, med tårar eller vrede. Drottningens
häst gick steg för steg, omringad af ett
kvidande folk, hvilket aldrig tillförene kommit
till synes, där hon färdats fram.
</p>

<p>
Och harmen emot orättvisa och förtryck sjöd
inom henne, när hon lyddes till allt detta armod,
<a id="page-138" class="pagenum" title="138"></a>
som tystades ned, för att de stora skulle
få lefva kräseliga.
</p>

<p>
Hon skulle ha velat beströ sin väg med
klingande mynt, men som hon icke ägde sådana,
gaf hon i stället klingande löften. Hennes
stämma ljöd malmrik och klar, när hon till höger
och vänster utkastade förhoppningar så ymnigt,
att de ohörda förtrampades af de framrusande
glupska folkhoparna.
</p>

<p>
Det ena hugskottet efter det andra afbrändes
som ett lysande fyrverkeri i hennes hjärna; hon
skulle återfordra af sina gunstlingar något af alla
de rika gåfvor, hon slösat på dem. Och hon skulle
själf lyfta af folkets tunga skattebördor för att
lägga dem på skuldror, hvilka kunde tarfva ett
ok för att icke skjuta för högt i växten. Ett
år eller par ville hon uppbjuda alla sina krafter
att styra så för sitt folk, att all klagan vändes
till välsignelse, sedan &mdash; hon drog djupt efter
andan &mdash; skulle hon lämna sin gyllene krona, sitt
frejdade namn i sitt folks minne som i en öppen
sarkofag.
</p>

<p>
Hunnen till Söderport, vände hon och red
nu i raskt traf genom Kungsgatan in på Helgeandsholmen
och därifrån till Slottsträdgården,
som hon eljes sällan besökte.
</p>

<p>
Nu ville hon dock njuta af den förvildade
ensligheten där inne. Sommardagen var varm,
och hennes sinnesstämning hade ökat hettan i
blodet. Hon befallde sin svit att återvända till
slottet och taga med hennes häst. Ingen finge
åtfölja henne; det var henne nog, att en kammarsven
<a id="page-139" class="pagenum" title="139"></a>
bidade henne vid porten för att, när hon
det önskade, ledsaga henne tillbaka.
</p>

<p>
Långsamt, med sänkt hufvud, vandrade hon
fram och åter på de gräsbevuxna, illa vårdade
gångarna, och det brydde henne föga, att hon
trampade på några liljestånd, som i stället för att
stolta resa sig sjunkit till marken med bleka,
saftlösa blad. Hennes klädning snärjdes i törnsnår,
och hon slet sig så häftigt lös, att ett
helt fång små hvita rosor måste släppa lifvet till.
I ett lusthus af hyllebuskar, hvilkas kraftiga alstringsförmåga
motstått vanskötseln, slängde hon
sig ned på en bänk och stödde armarna mot
stenbordet.
</p>

<p>
På gräsplanen utanför sorlade ett litet beskedligt
springvatten i en grönslammig bassäng
och några små törstiga trädgårdssångare snappade
åt sig de uppfriskande vattenpärlorna, innan
de flögo in mellan den täta buxbomshäckens
gömslen.
</p>

<p>
Kristina gaf icke akt på dem. Hon spände
sina tankars bågsträng allt hårdare vid föreställningen
om allt hvad hon ville och kunde. Medan
de gamla, betänksamma statsmännen ogillande
skakat på hufvudet åt hvarje hastig frontförändring,
hade hon handlat. Den snabba freden
var hennes verk. Tvärtemot den grånade klokhet,
som på alla håll omgaf henne, hade hon
ryckt i regeringstömmarna och befallt fredsförhandlingarna
att löpa i traf.
</p>

<p>
Och hade icke hennes vilja skaffat landet
en värdig arffurste? Själf hade han icke haft
kraft att hålla sig i första ledet. Hon ledde honom
<a id="page-140" class="pagenum" title="140"></a>
fram till målet förbi de gapande Oxenstiernorna,
som väl trodde sig äga makten i handom;
förbi den stolte grefve Per, som kallade sig landets
förste ädling.
</p>

<p>
En liten grön ödla kilade förskrämd öfver
hennes framsträckta fot. Hon erfor en stor frestelse
att trampa på det hala krypet, som djärfdes
träda henne så nära, men betvang sin syndiga
lust med en gudaktig tanke. Mäster Johannes
hade lärt henne akta alla skapade ting
för den nådige skaparens skull, och hon ville
än i dag vara den gamle Strängnäsbiskopens
hörsamma lärjunge. Väl visste hon, att han och
den lärde Terserus redan i morgon dag skulle
turbera henne med allsköns klagomål, som de
förnummit och ville framlägga inför henne, men
Matthiæ var hennes vän; hvad han sade kunde
icke harma henne. Han hade städs en mild
tunga och ett ännu mildare hjärta.
</p>

<p>
Porten gnisslade svagt, och sanden knarrade
strax därefter under sirliga hofmannasteg,
hvilka tycktes sökande skrida framåt.
</p>

<p>
Kristina rätade upp sig. Hon satt orörlig,
och blicken blef plötsligt fientlig och kall. Så
tidt hade hon hört dessa steg, att hon lärt sig
känna dem &mdash; äfven tröttna på dem. Föraktligt
tänkte hon, att den lilla förvetna ödlan varslat
fredstörarens ankomst.
</p>

<p>
»Sök du, min käre grefve Magnus,» mumlade
hon trotsigt mellan tänderna, »jag vånnar,
att jag aldrig låtit dig finna!»
</p>

<p>
På sista tiden hade De la Gardie begynt
synas henne alltför pockande i sina anspråk, alltför
<a id="page-141" class="pagenum" title="141"></a>
enträgen i sin hyllning. Han åtrådde att
lägga sig emellan drottningen och alla andra
som en fast oöfverkomlig skans. Att hon icke
för länge sedan skickat honom bort kom sig
däraf, att hon icke fördrog, att det smygande
rykte skulle få rätt, som mälde, att hon hållit
honom öfvermåttan kär. Dagligen ville hon ha
honom nära sig för att visa, att han för henne
allenast var undersåten. Hon ville icke erkänna
ens för sig själf i denna stund, att det klappat
ett ungt, brännhett hjärta under drottningmanteln.
</p>

<p>
Magnus De la Gardie hade ändtligen ledt
sina steg i rätt riktning och stod sekunden därpå
djupt bugande under hylleträdets spröda grenar.
</p>

<p>
»Värdigas tillgifva, eders majestät,» sade
han, »men man gaf mig tillkänna, att eders nåde
var här, och då jag hade angelägna rådsärenden
att frambära, vågade jag ...»
</p>

<p>
»Akta eder för alltför djärfva språng. Man
knäcker då lätteligen halsen,» afbröt Kristina
med gäckande munterhet. »Hvad I har att frambära
torde höra riksmötet till och må läggas
ad acta tills i morgon.»
</p>

<p>
»Eders majestät har så tidt hedrat mig med
sitt oinskränkta förtroende, att jag ...»
</p>

<p>
Ånyo afbröt Kristina, och tonfallet var nu
kärft:
</p>

<p>
»Det förtroende, jag aktat eder undersåtliga
trohet värdig att mottaga, har jag af hjärtat
gärna skänkt och skall därmed fortfara, men
I må icke komma med råd eller varningar till
mig, Herrans smorda. Hugsar I förlidet års
<a id="page-142" class="pagenum" title="142"></a>
riksmöte? Jag satte då min vilja igenom beträffande
hertig Karl Gustafs rättigheter till
kronan efter mitt frånfälle. Nu ärnar jag fordra,
att ständerna ge hans arfvingar all den
rätt en svensk konungs barn böra äga. &mdash; Och
på samma gång skall jag för alltid täppa dem
munnen till beträffande mitt giftermål. Aldrig
träder jag i en mans ledband.»
</p>

<p>
»För visso skulle den mäktigaste bland furstar
skatta sig lycklig att bli ledd af eders
majestät.»
</p>

<p>
»Då skulle jag än mera förakta honom! &mdash;
Någon annan herre än Gud vill jag icke erkänna.»
</p>

<p>
Grefve Magnus stod alltjämt kvar vid ingången
till det lilla svala, gröna huset. Han
hade icke erhållit någon uppmaning att träda
närmare, och ehuru blodet steg hett upp mot
hans tinningar, drifvet af en pinande blygsel,
behöll han sin ödmjuka hållning och afvaktade
sin härskarinnas nästa yttrande.
</p>

<p>
Detta kom bryskt och snabbt som en kraftig
värjstöt.
</p>

<p>
»I måste borga mig några tusen riksdaler,
min vän! Jag gör eder ingen orätt med denna
gäld. I har fått mer än skäliga vedermälen af
min nåd. Nu vill jag ock tillgodose de ringare,
de förtryckta. Man må icke förgäta att klappa
det svarta barnet för det hvitas skull. I skall
stå mig bi, så vidt min tillgifvenhet är eder
kär.»
</p>

<p>
»Jag är villig att offra allt för eders majestät,»
svarade Magnus hörsamt, men strax därpå
<a id="page-143" class="pagenum" title="143"></a>
tillade han: »Dock undras det mig, hvilken som
rådt eders nåde i denna sak.»
</p>

<p>
Kristinas ögon blixtrade af vrede.
</p>

<p>
»Har I icke hört, att jag är min egen rådgifvare,»
sporde hon häftigt. »Jag gör eder härmed
veterligt, att så länge det lyster mig att
sitta på mina fäders tron, skall jag ock hålla
spiran upprätt i mina båda händer. Till ingen
lämnar jag den, och ingen, eho det vara må,
har nycklarna till den skattkammare af tankar
Gud behagat förläna mig. Nu är jag trött.
Jag har sökt ensligheten här och vill icke bli
störd ...»
</p>

<p>
Magnus De la Gardie kände den afskedande
sparken och begaf sig efter en underdånig bugning
bort från drottningen, men hela den långa
trädgårdsgången utefter ekade för honom hennes
ord: »Så länge jag sitter på mina fäders tron ...»
Var det då sant, hvad residenten Chanut i förtroende
nämnt, att hon till honom yttrat, det
hon ämnade afsäga sig kronan? Fanns det då
ingen gräns för hennes nycker, hennes egensinne?
Detta steg finge hon ej taga! Kräfdes
det ock tiodubbelt smicker, det skulle bjudas
för att hålla henne kvar i riket. Ty endast när
kronan satt på en kvinnas hufvud, kunde den
sprida så gyllne glans omkring samhällets tinnar
som den gjort det dessa sistförflutna år.
</p>

<p>
När Kristina ånyo insveptes af tystnaden
i den hälft igenväxta trädgården, slöt hon ögonen
i lyckliga drömmar. Hylleblomstren föllo
som små dalande stjärnor ned i hennes hår och
<a id="page-144" class="pagenum" title="144"></a>
på den fula klädningen; de smekte hennes händer
och hals, och hon skakade ej bort dem.
Som ett själsoron stillande arkanum blandade
sig deras starka doft med åbroddens och fänkålens.
Vinden bräddade det undergörande
elixiret med den sötaktigt lena honungslukten
från rosenbuskarna, hvilka sträckte sina smala
jungfruarmar och små hvassnaglade fingrar
långt ut öfver gångarna, som ville de rifva bort
den där lustvandrande myntan och kamomillen.
</p>

<p>
Solen stekte det bruna, höga träplanket, hvilket
omgärdade denna kung Göstas blekeplan
och kålgård. Värmen tycktes samla sig här inne
och stiga uppåt som de lätta, gråvioletta dunsterna
från ett rökelsekar. Fåglarna kröpo in
mellan de gamla almarnas knotiga, vänliga
grenar, dåsande i stilla middagsro.
</p>

<p>
Och drottningen drömde.
</p>

<p>
Hon spände sin vilja som en stark, gyllene
bro in i framtiden, och på denna gick hennes
fantasi under den blåaste, solfyllda rymd. Först
tänkte hon på sin stundande kröning. Den skulle
bli som en underbar saga, berättad för hög och
låg. Intet finge sparas för att göra denna fest
så glimmande, att den i allt kunde täfla med
galne kungens &mdash; Erik den blodiges. Hennes
hjärta slog hårdt vid föreställningen om det
jubel, den beundran, som skulle ägnas henne.
Folket skulle förgäta hvad de kallade hennes
slöseri. Och till dess hade hon fuller ridit ut
stormen med de knotande undersåtarna. Ack,
all klagan framfördes ju af män, och det tarfvades
allenast en kvinnas smidiga löftesrikedom
<a id="page-145" class="pagenum" title="145"></a>
för att tämja deras ondsinne så som ock deras
bekymmer.
</p>

<p>
Men när hennes folk hyllat henne &mdash; när
de erkänt, att hon var dem en huldrik drottning,
större, ädlare än själfva den mäktiga Margareta,
då &mdash; &mdash;
</p>

<p>
Hon förde händerna upp mot hufvudet, som
aftoge hon en tyngande krona.
</p>

<p>
»Då,» sade hon högt, »vill jag taga min frihet.
Jag vill äga mitt lif helt &mdash; icke som nu
deladt emellan tusen besvär och mödor och
några få stulna glädjestunder, förbittrade af afunden.»
</p>

<p>
Hennes ord klungo i stillheten med högtidlig
kraft, och de ekade länge inom henne som ett
ljufligt fridsbud.
</p>

<p>
Ett fruntimmer passar ej att regera, tänkte
hon vidare halft ironiskt, och äfven om jag gift
mig, skulle jag förmenat mina kvinnliga efterkommande
arfsrätt till tronen. Fruntimmers
okunnighet och deras såväl kropps- som själssvaghet
gör dem oskickliga att styra ett rike;
på ett eller annat sätt väcka de löje.
</p>

<p>
Hon reste sig tvärt som efter ett öfvervägdt
och fattadt beslut. Med sin vanliga raska gång
gick hon öfver den med vildblommor vackert
smyckade gräsmattan, och hennes klacklösa,
klumpiga stöflar trampade obarmhärtigt ned,
hvad liarna glömt att meja af.
</p>

<div class="chapter">

<h2 class="chapter" id="chapter-0-9">
<a id="page-146" class="pagenum" title="146"></a>
<span class="line1">IX.</span><br />
<span class="line2">Medaljens frånsida.</span>
</h2>

</div>

<p class="first">
<span class="firstchar">D</span><span class="postfirstchar">en</span> gamle rikskansleren låg i den breda,
snidade sängen, matt och plågad af sin
envisa åkomma, ros. Det hvita, tunna håret föll
oordnadt öfver dynans fina lärft, och händerna
plockade oroligt på sidentäckets broderade kvistar.
Vid det stora bordet midt i rummet satt
hans dotter, fru Kristina. Hon bar djup sorgdräkt
efter den året förut aflidna modern. Nyckelknippan
vid hennes skärp visade, att hon nu
styrde och ställde i huset, och att detta skedde
med nya kvastars nit, kunde man lätteligen förstå,
när man betraktade hennes skarpt skurna
profil och hakans hårda linje samt de stickande
bruna ögonen.
</p>

<p>
Stund efter annan blötte hon linneklutar i
isopsvatten och lade på faderns svullna lemmar.
För hans värkande hufvud hade hon lärt ett
förträffligt medel af den skickliga grefvinnan
Ebba Leijonhufvud, men hon töfvade med att
pröfva det, tills drottningens lifmedikus, arkiater
Du Riez, först fått låta åder, sedan skulle hon
för sann taga en lefvande höna, fläka den i
tu delar och lägga på herr faders hufvud det
ännu varma köttet med fjädrarna på.
</p>

<p>
»Hvilken dag ha vi i dag,» sporde rikskansleren.
»Mitt hufvud är så tungt. Jag förgäter
allt &mdash; allt utom sorgen.»
</p>

<p>
»Det är den sjuttonde oktober, och det stora
festtåget med drottningen och kröningsgästerna
<a id="page-147" class="pagenum" title="147"></a>
ankommer fällan just i denna stund från Jakobsdal.»
</p>

<p>
»Ja visst &mdash; från De la Gardies Jakobsdal!
Därifrån har månget festtåg utgått. Törhända
skulle de icke blifvit så täta och lysande, om
icke min gamle krigskamrat vore blind, nu ledes
han af den maktsjuka fru Ebba.»
</p>

<p>
Kristina kunde ej hejda det spörsmål, som
flöt på hennes läppars rand.
</p>

<p>
»Tror I, det är sant som säges, att drottningen
undfått en trolldryck af fru Ebba och
att detta förvändt hennes sinne?»
</p>

<p>
Axel Oxenstierna skakade på hufvudet.
</p>

<p>
»Nej, barn, slikt aktar jag allenast för förklenligt
tal. Drottningen har alltfort en mans
klara förstånd, om hon ville bruka det, men
hon har begynt med försåtliga finter för att lätta
regeringsbördan. Fuller var det ock en olycka,
att Sverige skulle se sig så väl till godo i tyskarnas
skattkammare. Slik vinning alstrar öfverdåd,
och väl få erfarna män känna som sin
skuld att ha uppammat drottningens praktlystnad
och njutningsbegär.» Han suckade tungt
och tillade efter en lång paus: »Att taga land
är krigarbragd, att roffa åt sig guld och silfver
tjufvars och skalkars handtverk.»
</p>

<p>
»Tockna ha vi ock godt om nu till dags,»
mumlade fru Kristina. »Galgen på Åsön lärer
vara proppfull, och senast i natt har en hoper
unga karlar brutit sig in i grefve Pers hus, hvarför
de blifvit satta i kåken. Gud bättre, det
synes som världens sista tid snarliga stundade.
Både nätter och dagar ränna fräcka kanaljer
<a id="page-148" class="pagenum" title="148"></a>
värjorna igenom hvarandra, och om kvinnofrid
skola vi icke längre tala. Borgerskapets käringar
äro så otuktiga, att det är synd och skam &mdash;»
</p>

<p>
Faderns tunga stönande afbröt hennes rappa
tungas fart, och hon skyndade till för att jämka
på kudden och vända den om, då den blifvit
het under herr faders hufvud.
</p>

<p>
»Se de händerna ut, som de skulle kunna
bära riksäpplet,» sporde kansleren plötsligt och
höjde mödosamt sina uppsvällda, blåröda händer.
</p>

<p>
»I blir säkert frisk igen till kröningen,» tröstade
Kristina.
</p>

<p>
»Eljes finns där fuller män, villiga att taga
min plats,» mumlade den sjuke. »De trakta efter
äran, de unga, och förgäta ansvaret.»
</p>

<p>
»Till eder skådar dock hela landet upp,»
utbrast Kristina med stolthet, »och intet sändebud
&mdash; i hur stora flockar de än komma &mdash;
begär sig härifrån utan att betyga eder allsköns
vördnad. Drottningen &mdash; &mdash;»
</p>

<p>
Hon afbröts af faderns milda:
</p>

<p>
»Barn, spara din dom om drottningen. Vi
förstå henne icke, lika litet som vi förstå vätskorna
i vår egen kropp och temperamentens
växlingar. Låt det bli en längre hunnen eftervärlds
verk att genomskåda hennes handlingar.
För mig är hon Gustaf Adolfs dotter, barnet
med den ljusa glorian af lockar kring en panna,
en skål bräddad af ädla tankar. Hon hade ett
kungligt sinne och var icke som en kvinnsperson
utan behjärtad af godt förstånd.»
</p>

<p>
Han hade talat flämtande, och nu föllo
ögonen igen af mattighet. Det blef alldeles tyst
<a id="page-149" class="pagenum" title="149"></a>
i det höga gemaket, och den tidiga höstskymningen,
förökt af det mulna vädret, bäddade sin
skuggbädd af grå disbolstrar på golfvets bonade
yta. Men Kristina tände ännu intet ljus. Faderns
ögon tålde ej så godt skenet, och dessutom
tyckte hon sig gärna kunna spara på de
dyra vaxljusen, när hon ej kunde företaga något
arbete, ty minst hvar tionde minut måste hon
badda de hettande lemmarna.
</p>

<p>
Hon steg upp och begynte gå omkring med
nästan ljudlösa steg, ordnande med sina snabba
husmodersfingrar, hvad som möjligen blifvit
rubbadt på skrifbordet eller i det stora ekskåpet.
Hon tänkte på, att här i faderns hus näppeligen
fanns något, som blifvit taget i Tyskland,
också var det ej heller på långt när så präktigt
som hos Karl Gustaf Wrangel, hvilken på Skokloster
fyllt gemaken med tyska härligheter.
Rikstygmästaren, grefve Wittenberg, Torstenson
och Wachtmeister likaså hade öfvermåttan
väl försett sig, men de fingo fällan nu vara beredda
på, att bönder och löst folk lupo bort
med en del af rofvet, ty förbittringen emot de
höga herrarna kände inga gränser. Ebba Leijonhufvud
klagade ock storliga öfver sitt folk
och ville beständigt, att herr fader skulle bistå
henne med råd och dåd.
</p>

<p>
Nu hade hon väl dock förgätit alla sina
bryderier för att deltaga i kröningshögtidligheterna.
Fester försummade aldrig fru Ebba till
Hörningsholm; hvarken dotterns död eller
ålderdomskrämporna förhindrade henne därutinnan.
</p>

<p>
<a id="page-150" class="pagenum" title="150"></a>
Hon hade med mycken fägnad beskrifvit,
hur vinet dessa dagar flödat från fyra springbrunnar
ute vid Jakobsdal, hvarifrån hon anländt
till staden redan på morgonen, då det
syntes henne, att drottningen icke i tåget gifvit
henne den plats henne vederborde. Hon skulle
ock behörigen anamma en af sina pigor, som
gått ut på malmen till en madam, gifvit henne
en sömndryck, där lämnat ett litet foster och
smugit sig dädan, innan gumman hunnit vakna.
Slikt lärde landtpigorna sig nu till dags af borgarfolket.
</p>

<p>
Fru Kristina satte ut underläppen i dygdig
harm, och hennes ögon, hvilka liknade sniglar,
när de som nu gömde sig under de hvälfda
ögonlocken, stirrade tankspridt rakt fram.
</p>

<p>
I detsamma skallrade fönsterrutorna af det
ena hårda skottet efter det andra, och rikskansleren
väcktes ur sin dvala utan att dock riktigt
kunna reda tankarna.
</p>

<p>
»Så har det då icke hulpit,» klagade han.
»Drottningen har ånyo handlat mot mitt råd,
och nu äro danskarna öfver oss.»
</p>

<p>
Febern brände i den gamle statsmannens
hjärna, och han försökte sätta sig upp.
</p>

<p>
»De ha rättighet att förebrå oss vår förvaltning
af Halland,» tillade han ångestfullt. »Vi
lofvade annorlunda vid Brömsebro. Å, detta
måtte vara en väldig brasa de värma oss vid
&mdash; skott på skott! &mdash; Hvar äro mina söner &mdash;
min Erik? Är han mig gramse, därför att jag
stäckte den unga örnens flykt? Erik, mitt barn;
du skulle blifvit den ömkligaste lydkonung vid
<a id="page-151" class="pagenum" title="151"></a>
din drottnings sida! &mdash; Hör &mdash; hör musiken.
Det är jublande segertoner! Fienden har kommit
öfver stadsmuren! &mdash; Hvar är min kung?
Jag ser honom icke för krutröken. &mdash; Har han
fallit? &mdash; Ve landet då!»
</p>

<p>
Kristina ville afbryta detta långa febertal,
men orden strömmade så orediga och snabba
öfver hans läppar, att hon ej förmådde hejda
dem. Nu svalkade hon hans panna med rosenolja
och fuktade hans läppar med afkyldt vin.
Sedan hon fått honom stilla, sade hon med sin
något torra, snusförnuftiga stämma:
</p>

<p>
»Min herr fader drömmer styggt. Vore I
fullt vaken, skulle I veta, att det är drottningen,
som håller sitt intåg i staden. Det är från de
fyratio linjeskeppen vid bron det skjutes. Och
musiken, som I hör, trakteras af hennes majestäts
många trumpetare och pukslagare.»
</p>

<p>
Hon måste tala mycket högt, ty skotten dånade
alltfort, och trampet af regementena före
och efter drottningens vagn samt rullandet af
minst ett hundratal tunga adelskarosser fyllde
maket med ett doft buller.
</p>

<p>
»Ser drottningen lycklig ut?»
</p>

<p>
»Jag ser henne icke. Tåget drager icke här
förbi. Det tager vägen genom Lejonporten.»
</p>

<p>
»Visst &mdash; icke här förbi,» upprepade kansleren
bittert, »hellre en annan kosa, så är det
ständigt numera.»
</p>

<p>
»I skall icke möda eder med så tunga tankar,»
förmanade Kristina. »Pröfva i stället på
att få ro, desto förr återvinner eder kärlighet
den dyrbara hälsan.»
</p>

<p>
<a id="page-152" class="pagenum" title="152"></a>
»Ja, jag vill befalla mig i Guds händer. Han
är dock alla tider den starkaste,» sade rikskansleren
fromt. »Läs en bön, min dotter, för drottningen,
riket och din gamle fader.»
</p>

<p>
Kristina tände den höga armstakens trenne
ljus och satte sig vid bordet med postillan framför
sig, men hennes tankar följde icke rätt troget
de hugsvalande orden.
</p>

<p>
Hon hörde larmet på gatorna som ett oupphörligt
stigande och fallande vågbrus. Och hon
tyckte slutligen, att hon själf var ute i stormen
på ett gungande skepp. Aldrig lärde hon finna
sig till rätta i hufvudstaden eller på hofvet. Hon
längtade till det vackra Tidö, hvilket hon höll
kärast af faderns många gods. Men dessa beständiga
riksmöten höllo hennes käre fader
fängslad i Stockholm. Intet annat än sjukdom
förmådde honom att öfverge sin post, ehuruväl
han sällan syntes i drottningens närhet. De regerade
hvar för sig, kunde man väl säga.
</p>

<p>
Ett nödrop skar gällt igenom de samlade
ljuden af en hel stad i rörelse. Kristina ryste.
Nu rändes väl någon stackare till döds med
plit eller värja. Vapnen sutto löst i slidan på
alla, sedan duellerna tåldes eller blundades för.
Den man icke ansåg värdig som motståndare
stack man ned. Hade icke hennes egen frände
i hettan stuckit ihjäl byggmästaren de La Vallée
på själfva Stortorget?
</p>

<p>
Vinet sprang väl vid detta laget ur slottsbrunnen
och ställde till än mera villervalla. Hon
läste brådskande och med rösten stockad af
ångest.
</p>

<p>
<a id="page-153" class="pagenum" title="153"></a>
När nu mörkret kom till och gjorde det
nattsvart på gator och i gränder, gick ingen säker
för sitt lif. Hvem kände ej de öfvermodiga
adliga junkrarnas plägsed att likasom skära bort
mörkret framför sig med sina värjor. De frågade
föga efter, att folket hatade dem, ty de tänkte
sig borgare och bönder som sin egendom och
förmenade, att de aldrig skulle våga resa sig.
</p>

<p>
Ännu ett skrik kom Kristina att spritta till;
denna gång tycktes det härleda sig från en
öfverfallen kvinna. Naturligtvis var hon värnlös,
och hennes skymf gifven. Att drottningen, som
själf älskade dygden, täppte öronen till för alla
de klagomål, som trängde upp till henne! Förmärkte
hon då icke, att hon vadade i uselhet
och dy, hvarhelst hon trampade på en fotsbredd
af sitt rike?
</p>

<p>
Kristina lade igen boken. Fadern hade somnat.
Hon ville kalla på hans kammartjänare och
sedan själf söka hvilan. Skyggt såg hon mot
fönstret och upptäckte då ett starkt, blodrödt
sken på himmelen. Hårdt tryckte hon händerna
mot hjärtat, som bultade likt hammarslag. Var
det ett järtecken, som visade sig, varslande örlig
och blodsutgjutelse. Hon tyckte sig skönja svärd,
som blixtrade, och en gyllene krona, som splittrades.
Det glimmade och brann i luften. &mdash;
Drottningen skulle icke ha låtit kröna sig i
Stockholm; det måste ske i Uppsala, eljes blefve
hennes lycka och heder icke långvariga. Man
skulle icke förakta gamla lärdomar, och minst
dem, som af högre väsenden lagts i folkmun.
</p>

<p>
Hon stirrade i vild skrämsel upp mot det
<a id="page-154" class="pagenum" title="154"></a>
glödande firmamentet och förnam nu äfven en
stark svafvellukt. Frän och tjock trängde den
ända in genom fogarna vid fönstret.
</p>

<p>
Med händerna för ansiktet störtade Kristina
på knä och låg så ännu, när kanslerens tjänare
en god stund senare klappade på dörren. Som
han ej erhöll något svar, dristade han sig att
stiga på, tacksam mot den nådiga försynen, hvilken
beredt hans herre en god sömn, medan
han, Jöns Peter, smög sig ut för att betrakta
alla lustigheterna. Aldrig hade han skådat slikt
tillförene, änskönt han länge varit med de höga
och sett mycken ståt. Skada, att inte Lisa och
Stina kunde bli hans beundrande åhörarinnor i
afton redan! Men det var för sent. De snarkade
dygdesamt i fållbänken vid sidan af gamla Ulla-Britta,
och Gud nåde dem, om de ens tänkte
på en karl, sedan de hängt kjortlarna på kroken
och krupit under skinnfällen.
</p>

<p>
»Å kors, fru Kristina!»
</p>

<p>
Jöns Peter bugade sig, eldröd ända upp till
den ljusa luggen öfver att han vågat störa den
nådigas aftonandakt och äfven rädd för att han
nu skulle undfå både ett nyp och ett rapp för
sin försumlighet. Den milda fru Anna hade han
lätt kunnat draga vid näsan med en fager lögn,
men denna fru Kristina var ett pockers rifvande
fruntimmer.
</p>

<p>
Han tycktes dock icke denna gång få sin
fruktan besannad, ty Kristina skyndade emot
honom med än större skrämsel i sin blick än
hvad hans illpariga ögon uttryckte och sporde
häftigt:
</p>

<p>
<a id="page-155" class="pagenum" title="155"></a>
»Hvad är på färde?»
</p>

<p>
»Hela staden förlustar sig, eders nåde.»
</p>

<p>
»Och det märkliga skenet på himmelen,
hvadan kommer det?»
</p>

<p>
»Ack, eders nåde,» genmälde Jöns Peter
lättad, men i samma hviskande ton, som den
fru Kristina använde, »det är allenast ett blekt
återsken af det bålstora fyrverkeriet nedanför
slottet. Raketerna hagla ackurat som kulor om
öronen på en, och den, som ej jämkar sig undan
i tide, får allt vända hem från kalaset med svedt
skinn.»
</p>

<p>
Kristina makade honom mot dörren ut i
den stora, höstkalla audienssalen, där han kunde
tala mera fritt. Plötsligt hade hon återfått sitt
karska mod och fann nu, att Jöns Peter borde
skrifta ordentligt. Hvarför hade han försummat
att skjuta fönsterluckorna för, och hvarför hade
han ränt ute i staden i stället för att passa sin
herre?
</p>

<p>
En örfil brände på Jöns Peters förut nog
varma kind, och denna kraftyttring åderlät på
ett så verksamt sätt fru Kristinas vrede, att hennes
kvinnliga nyfikenhet tog ut sin rätt. Visserligen
var rösten grälsjuk och vresig, men den
lät i alla fall intresserad, när hon sporde:
</p>

<p>
»Du stod väl och bligade på tåget, ditt fä?»
</p>

<p>
Jöns Peter, som trots den svidande kinden
erfor en öfvermåttan stor lust att dela med sig
af alla de intryck, hvilka knuffades med hvarandra
i hans hjärna, var icke sen med svaret:
</p>

<p>
»Ja, eders nåde, jag ställde mig tätt intill
den stora äreporten på Norrmalmstorg, och där
<a id="page-156" class="pagenum" title="156"></a>
höll jag tappert ut, fast de klämde mig från
alla håll. Fasligt mycket styggt tal får en ock
höra, när man så blandar sig med folket.» Jöns
Peter satte upp en bred näsa och log med munnen
upp mot öronen. »Där var godt om unga
glopar, som talade med ohöfvisk skämtan om
att slå ned hela grannlåten. Men när drottningens
vagn kom, hurrade dock alla och kunde
ej se sig mätta på allt guldet. Den präktigast
utstyrde i hela följet var allt ändå hertig Karl
Gustaf. Han sken från hufvudet till fotabjället,
så att det gjorde ondt i ögonen. I två timmar
stod jag där, men det tog aldrig slut på vagnar,
så jag måste &mdash; med förlof &mdash; gå in och
läska mig litet på en vinkällare &mdash; &mdash;»
</p>

<p>
Nu afbröt fru Kristina, tagande sin värdighet
i akt:
</p>

<p>
»Och slikt ofog blygs du inte att tillstå!
Gjorde jag rätt, skulle du bankas gul och blå
för dina lättings- och högfärdsfasoner. Och hur
understår du dig att stå här och orda om hvad
du sett och hört? Tror du, ditt tal kan lika
mig! Packa dig genast till dina sysslor!»
</p>

<p>
Jöns Peter lomade slokörad bort, luskande
sin ljusa lugg, under det han tänkte, att fruntimmer
alltid voro fruntimmer, antingen de nu
hette Stina, Lisa eller något förnämt. Inte annat
än han kunnat begripa, hade den nådiga frun
själf tagit honom ordet ur munnen, fast hon
sedan ej ville stå för det.
</p>

<p class="tb">
*
</p>

<p class="noindent">
Drottningen hade icke sofvit på flera nätter,
och när hon denna morgon, den tjugonde oktober,
<a id="page-157" class="pagenum" title="157"></a>
ikläddes den lysande kröningsskruden,
svimmade hon ett par gånger till stor förskräckelse
för sin omgifning.
</p>

<p>
Ebba Sparres milda blå ögon riktades ångestfullt
på den höga väninnan, som mot sin
vana ej yttrade ett enda gladt eller uppmuntrande
ord. Det var så tyst i det stora gemaket,
som om det stått öde i stället för att som nu
vara fylldt af hofvets och högadelns damer.
</p>

<p>
»Om jag vore en man,» utbrast drottningen
tvärt, »då skulle denna dag vara mig dubbelt
kär. Och mitt folk skulle akta mig för mina
egna handlingars skull, icke som nu för mina
kloka rådgifvares.»
</p>

<p>
De sista orden mumlade hon så lågt, att
endast jungfru Ebba kunde uppfatta dem, och
henne undgick ej heller det ironiska tonfallet.
Förtrogen som hon var med allt vid hofvet, hade
hon också märkt, att Magnus De la Gardie tilläts
att undantränga alla. En kort tid hade det
sett ut, som om drottningen tröttnat på honom,
men nu tycktes såväl han som det nyligen hemkomna
riksrådet Johan Adler Salvius ha stigit
så i hennes gunst, att hon knappast en dag
kunde vara dem förutan. Och Ebba Sparre
trodde sig ej ha bättre att göra än att vända
hennes majestäts tankar till dessa båda män,
hvilka hon så mycket hedrade.
</p>

<p>
Saktmodigt genmälde hon därför:
</p>

<p>
»Eders höga nåde har ställt trognare vakter
vid sin tron än någon man mäktat och kan för
visso med stolthet och som en konung i dag
hälsa sitt tacksamma folk.»
</p>

<p>
<a id="page-158" class="pagenum" title="158"></a>
Drottningen rynkade pannan.
</p>

<p>
»I är ett godt barn, jungfru Ebba, men af
regeringssorgerna begriper I föga. Jag lider
af att inte kunna göra hvar man rätt &mdash; öfver
att icke se alla Sveriges inbyggare lyckliga och
förnöjda. Jag ville räcka famnen mot dem alla,
men de se allenast mina utsträckta armar, när
de digna under de rika gåfvor jag har att skänka
dem.»
</p>

<p>
Jungfru Ebbas hvita fingrar skälfde, och
heta tårar föllo på de smycken, hvarmed hon
prydde drottningens klädning. Jungfru Katarina
Ribbing och hofmästarinnan fru Maria Sophia
De la Gardie stirrade häpna och ogillande på
henne.
</p>

<p>
Hur djärfdes hon besålla en kröningsmantel
med tårar? &mdash;
</p>

<p>
Kristina sjönk trött ned i en karmstol. Hennes
bleka ansikte med den stora skarpa näsan
fick något häxlikt i den skumma dagern, och
läpparnas hårda, högmodiga linje gjorde dragen
frånstötande. Hon var missnöjd med sig själf,
missnöjd med allt omkring sig, och därtill kände
hon sig sjuk, plågad af onda vätskor, som medicus
Du Riez ej tycktes kunna råda bot för. Chanut
hade talat med henne om en fransk arkiater, en
monsieur Bourdelot, som borde åtspörjas. Törhända
gjorde hon det en dag, ty dessa kroppsliga
och själsliga smärtor, som aldrig släppte, förmörkade
hennes förstånd och gjorde hennes omdöme
ogildt.
</p>

<p>
Passivt lät hon sig klädas på och erfor ingen
glädje öfver det sorl af beundran, som hördes
<a id="page-159" class="pagenum" title="159"></a>
från de uppvaktande damerna, när hon ändtligen
steg upp och skred framåt golfvet. När
en af hennes hofjungfrur bjöd henne en spegel,
slog hon så häftigt undan dennas hand, att den
unga tärnan släppte spegeln, hvilken gick i tusen
skärfvor.
</p>

<p>
Några blefvo bleka, andra röda vid detta
olycksbådande omen, men öfver Kristinas ansikte
flög plötsligt ett leende.
</p>

<p>
»Nu skyddade jag mig för en synd,» sade
hon, »glaset torde mält mig smickrande ting om
min kungliga prakt, och slika vedermälen göra
sinnet falt och hjärtat hårdt.» Hon fortsatte sin
väg, men stannade vid dörren och vände sig
om: »Säg mig,» bad hon, »en god och stor handling,
som jag skulle kunna utföra att därmed
välsigna denna dag! Ingen får frambära en
önskan till eget gagn, då vet jag fuller, att önskningar
aldrig tröto. I skolen denna gång ömma
för eder nästa. Ordet är fritt!»
</p>

<p>
Men ingen brukade det. Slöa efter de föregående
dagarnas omtanke om toalett och anordningar
för de lysande fester, hvilka beramades
så talrikt, att man redan nu motsåg dem långt
in på nya året, stodo de med sänkta blickar
och höfviskt halföppen mun. Icke var det nu
tid att tänka på andra! Och för öfrigt gagnade
det föga att försöka tillfredsställa folket.
Det hade för plägsed att knota.
</p>

<p>
Drottningen skulle bara veta, hur otacksamt
småborgarna behandlat den kröningsoxe, hvilken
bars ut på torget redan i morgonväkten. De
sparkade och spydde på den, föregifvandes att
<a id="page-160" class="pagenum" title="160"></a>
den vore skämd och hade en vederstygglig lukt.
De hade äfven hotat med att stycka aset och
kasta de ruttna slamsorna på kröningståget. En
ny oxe måste skyndsamligen anskaffas och stekas
af drottningens egen mästerkock, som i folkets
åsyn lade stora smörklumpar på elden för att
det skulle fräsa och stänka fett omkring spettet.
</p>

<p>
En kammarpage med det långa håret slätkammadt
öfver skuldrorna lämnade knäböjande
för drottningen fram en präntad och öfvermåttan
sirlig skrifvelse. Det var ett ode från Georg
Stiernhielm, och Kristinas allvarliga blick tändes
i glädje, när hon läste dessa rader, hvilka
högstämdt framburo hennes lof som den största
och förträffligaste drottning jorden ägt. Hon hade
med ens förgätit det spörsmål, som nyss varit
å bane. Smickrets trollsång, till hvilken hon,
visserligen tvekande men dock villigt, lyssnade,
döfvade för en stund den aggande känslan af
att vara så otillräcklig som regent.
</p>

<p>
Hon kräfde väl för mycket af sig. Hon
begärde af sin själ, att den alltid skulle nå fullkomlighetens
tinnar. Hon kunde icke lära sig
att mäta med strukna mått.
</p>

<p>
Allt efter som dessa tankar likt en lenande
olja gledo igenom hennes trötta hjärna, erfor
hon växande kraft att ånyo verkligen vara hvad
hennes trogna folk kallade henne genom sina
vittra män: »en furstinna, hos hvilken himmelen
nedlagt alla sina skatter, solen sin glans,
århundradet sin ära, jorden sin frid, Gustaf Adolf
sina segrar, och som af all naturen gjorts till
ett mästerverk.»
</p>

<p>
<a id="page-161" class="pagenum" title="161"></a>
Ceremonimästaren inträdde bugande och anhöll,
att hennes majestät nådigast torde af sin
godhet behaga stiga ned till den väntande vagnen,
då det redan begynt ringa i alla kyrkor,
bådande, att den högtidliga kröningsakten skulle
taga sin början.
</p>

<p>
Kristina nickade vänligt och lät de små sidenklädda
pagerna fatta det långa släpet, hvarefter
hon, åtföljd af hela sin hofstat, begaf sig
ned till borggården, där den med karmosinröd
sammet klädda karossen vaggade på sin ofantliga
hjulkorg.
</p>

<p>
Presidenten Chanuts efterlämnade sekreterare
S:t Amant piruetterade bakom de unga adelsjunkrarna,
under det hans smala fingrar behagsjukt
lekte med en guldkedja, hvilken drottningen
förärat honom i anledning af kröningsverser,
som han underdånigast författat. En pung
med ett tusen dukater, också en gåfva af drottningen,
tyngde angenämt i hans ficka och förlänade
sin bärare en morsk förnöjsamhet, hvilken,
tillika med den kanariegula, guldbroderade
taftklädningen och det breda, ljusblå sidenbantläret
väckte svenskarnas misshag.
</p>

<p>
Särskildt retade det unge Claes Tott, Erik
XIV:s dottersonson, känd ända från barnåren
som en väldig slagskämpe. Hans hand knöts
brådare om värjfästet än om bägarn, och dock
var han en god kund både i dryckjom och dobbel.
Han skulle allenast under själfva kröningshögtidligheterna
vistas i Stockholm, och sedan
ännu någon tid draga ut på vandring för att
lära utländskt skick.
</p>

<p>
<a id="page-162" class="pagenum" title="162"></a>
Obekymrad om platsen, där han befann sig,
hötte han nu med värjan åt Amant och sade:
</p>

<p>
»Fanen anamma ditt sprattel. Det kunde
lysta mig se, om inte svenskt stål kunde råda
bot på den spatten.»
</p>

<p>
»I förmenar mig väl icke att känna glädje
öfver att äga den stora Kristinas ynnest,» genmälde
Amant högmodigt och stött. »Och hur
I sticker med eder plit, tör I dock icke kunna
sticka Parnassen omkull, och där har jag genom
mitt blygsamma kväde förunnats en plats.»
</p>

<p>
»Tag icke skäppan så full, storskrytare,» befallde
Tott. »Drottningens gunst lärer vara skiftande
som himmelens väder, och icke torde solen
stråla alltför länge öfver en fransysk apa.»
</p>

<p>
Detta blef Amant för mycket. Änskönt han
var betydligt äldre än Totten, var han ej stort
mindre hetlefrad, och hans värja flög blixtsnabbt
ur slidan och skulle säkerligen ha stött till hans
vedersakare, om ej den tjocke Crumbygel mycket
emot sin vilja blifvit knuffad som en mjölsäck
mellan de båda motståndarna, då trängseln
just i detta ögonblick blef olidlig, ty processionen
var ordnad och skulle sätta sig i gång.
</p>

<p>
Amant och Tott blefvo skilda af en hel
människobölja, som vältrades tillbaka mot slottsväggen
likt svallvågen efter ett jätteskepp. Man
trampade hvarandra och skrek, men missljuden
öfverröstades dock af jublet och igenkänningsropen.
</p>

<p>
Där var riksskattmästaren med rikets stora
silfvernyckel, hvilken väl ej nu vaktade om så
stora skatter i Eskils gemak, där stapplade rikskansleren
<a id="page-163" class="pagenum" title="163"></a>
fram, medtagen efter sin sjukdom, men
dock trofast bärande riksäpplet. Hans min var
ej glad. Månne han varslade maskgångar i den
ädla frukten. Snäll och hyggligen, utan alla
braskande later, kom fältmarskalken Gustaf
Horn med spiran, och den unge Jakob De la
Gardie bar höfviskt svärdet i sin blinde fars
ställe. Den som likväl näst rikskansleren tilldrog
sig största uppmärksamheten, var grefve
Per till Visingsborg. Han höjde den guldglimmande
kronan högt på det purpurröda hyendet
och blickade med stolt tillfredsställelse omkring
sig, som hade han velat visa folket, att makten
alltfort hvilade tryggt i adelns händer.
</p>

<p>
Framför drottningens vagn, hvilken förvandlats
till en segerchar, omgifven som den var
af de förnämsta generalerna till häst, bar Magnus
De la Gardie riksbanéret. Gång efter annan
sviktade det i hans händer, och han var
helt blek af ansträngning. När den lysande processionen
ändtligen, efter att ha färdats genom
de förnämsta gatorna, stannade vid kyrkan, drog
han en djup suck af lättnad och skyndade att
torka de klibbiga svettpärlorna ur ansiktet.
</p>

<p>
När drottningen stigit ur vagnen, mottogs
hon vid kyrkdörren af den vördnadsvärde, blide
ärkebiskopen Lennæus och af sin gamle, rörde
lärare, mäster Matthæi.
</p>

<p>
Till denne sin alltid lika käre förtrogne hviskade
hon hastigt:
</p>

<p>
»Stode det i min makt, vände jag nu om
och flydde till någon fredlig vrå.»
</p>

<p>
<a id="page-164" class="pagenum" title="164"></a>
Alltför väl kände Strängnäsbispen hennes
vacklande, oroliga lynne; hennes tankars ostadighet
att förlikna vid pärlors rullande i en ask
och hennes räddhåga för att icke både vara och
synas den första.
</p>

<p>
Mildt lade han sin hand öfver hennes, och
hans ord andades tröst och lugn in i hennes öron:
</p>

<p>
»Eders majestäts vänner tacka försynen för
denna dag; och hela folkets böner samlas omkring
eder i hopp och tro. Svik ej eder store
faders minne!»
</p>

<p>
Kristina log, och hennes hvita ansikte bestrålades
af detta varma, goda leende, hvars
värme dock ej kom inifrån, ty omkring hennes
hjärta var kallt, och hennes vilja räckte ej till
att bannlysa den känsla af ödslighet, som behärskade
henne.
</p>

<p>
Portarna föllo igen efter de sista kröningsgästerna,
och folkmassorna utanför stirrade med
ögon ännu alltjämt bländade af den oerhörda
prakten mot sin gamla bykyrka, som de äldsta
stockholmarne ännu kallade den, fastän den på
senare tider fått ett vida förnämligare namn.
</p>

<p>
Det var dock föga hugnad att betrakta de
drakar och troll, som från foten upp mot tornspiran
tycktes belägra kyrkan, och de tröttnade
snarliga på detta enformiga tidsfördrif.
</p>

<p>
Otåligt knot öfver den långa gudstjänsten
hördes från flera håll, och de djärfvaste försökte
klättra upp på muren och titta in genom fönstren.
När de motades ned af vakten, uppstod gräl
och handgemäng. De värsta orostiftarna fördes
bort att sättas i häkte, men åt dem, som bröto
<a id="page-165" class="pagenum" title="165"></a>
sig in i en vinkällare vid Skomakaregatan och
öppnade sprunden på alla tunnor, gjordes intet.
De ville dricka drottningens skål, och ett godt
rus hörde en ärlig fest till.
</p>

<p>
Skrålande röster tjöto därnere bland de flödande
ankarna de ord, som de läst på rådets
äreport: »Så mycket skönt genom en enda,» och
de förde munnarna intill tapphålet, sparkande
undan den, hvilken dröjde sig kvar för länge.
</p>

<p>
Med söliga kläder och raglande gång blandade
de sig sedan i vimlet. Oredan växte, småbarn
gräto af trötthet och olust öfver den långa
väntan, och uppviglare med hättan dragen långt
ned öfver hufvudet och den gråa kappan slängande
om axlarna skymtade som flädermöss,
hväsande ett eller annat ettrigt ord mot regeringen,
adeln och prästerna, hvarefter de försvunno
som uppslukade af jorden; och väl voro
groparna mellan de kullriga stenarna så djupa,
att man näppeligen behöft förundra sig öfver
slik åtfärd, men dock syntes de grå knektarna
mången som hemska gengångare från de förskräckliga
Brunkebergsröfvarna.
</p>

<p>
Ändtligen öppnades portarna till Nikolaikyrkans
vapenhus, och det glimmade och lyste från
de många ljusen därinne under hvalfven som
en bakgrund mot processionens brokiga färgglädje.
</p>

<p>
Aldrig hade man i Sverige skådat slikt, och
det var godt om gapande munnar och ögon,
som tycktes vilja falla, ur hufvudet.
</p>

<p>
Drottningen hälsade nu vänligt och gladt
åt alla håll, innan hon steg upp i sin förgyllda
<a id="page-166" class="pagenum" title="166"></a>
vagn, förspänd med fyra hvita, eldiga hästar,
som skrapade sina silfverskor mot gatläggningen,
så att det gnistrade.
</p>

<p>
Men de måste gifva sig till tåls och gå fot
för fot, ty framför drottningens vagn red en
mäktig herre i blått och gult, med kragstöflar
och hög gammaldags Johan den tredjes hatt. Ur
en väldig pung kastade han näftals ut kröningspengar
bland folket, och alla rusade till, slitande
hvarandra i håret, rullande i smutsen, kämpande
som svultna vilddjur för att komma först
till förrådet.
</p>

<p>
Ändtligen höll skattmästaren upp pungen
och skrek öfverljudt:
</p>

<p>
»Den är tom! Den är tom, godt folk!» Och
han kramade ihop den i handen.
</p>

<p>
Ett förtviflans skrik ljöd samstämmigt från
en flock kvinnor, hvilka kastat sig på knä, släpande
sina lumpor efter sig i trasiga flikar. De
trängde sig så nära, att hästhofvarna hotade
deras sänkta hufvuden, men de märkte det ej.
</p>

<p>
Flämtande af ångest, med förvridna anleten
lågo de där och tiggde med röster, som rosslade
af svält:
</p>

<p>
»Gif oss! Gif oss! Vi och våra barn ha
lefvat på skogens bär och rötter hela sommaren,
men nu stundar det till vintern!»
</p>

<p>
Man kände igen de fattiga från Södra Malmens
utkanter och ville köra bort dem, ty de
kunde föra både skörbjugg och annat ondt med
sig, men de jämrade så öfverljudt, att drottningen
blef uppmärksam och sporde, hvad detta
skrän betydde.
</p>

<p>
<a id="page-167" class="pagenum" title="167"></a>
General Wittenberg afgaf svaret:
</p>

<p>
»Det är hyenor från skogstrakten hinsides
Sancta Katarina. De skola strax jagas bort,
eders majestät.»
</p>

<p>
»Hvad vilja de?»
</p>

<p>
»De bettla och trilskas, änskönt de höra,
att skattmästarens pung är tömd.»
</p>

<p>
»Den måste fyllas.»
</p>

<p>
Kristinas befallande stämma fordrade som
alltid att genast bli åtlydd, men det blef ej längre
kröningspengar, som utkastades, utan mynt ur
de höge herrarnas fickor.
</p>

<p>
»Är folket nu nöjdt,» sporde drottningen efter
en stund.
</p>

<p>
»Ja, eders majestät, nu är <em>folket</em> nöjdt.»
</p>

<p>
Kristinas blåa ögon blefvo hotfullt svarta.
</p>

<p>
»I menar, att de goda herrarna af sexton
anor ej äro det. Hvad mera?»
</p>

<p>
Hon kände i detta ögonblick varmt för de
ringaste af sitt lands inbyggare. Hon mindes
de löften om lindrade skattebördor och bättre
lagskydd, hon under riksmötet gifvit, och hon
sade sig, att hon skulle infria dem; på hvad
sätt det komme att ske ville hon ej nu bestämma,
allenast ett var henne klart: hon skulle
göra sig älskad ock i den torftigaste koja. &mdash;
</p>

<p>
Vid den lysande taffeln, hvilken gafs på
slottet, och som samlade all landets adel i en
vidtfamnande krets, presiderade dock drottningen
huldare än någonsin, och innan gästabudet
gick till ända, hade hon gifvit bort ett halft
dussin nya förläningar, lofvat höga ämbeten och
större vedergällning åt ett tiotal, samt med Stiernhielm
<a id="page-168" class="pagenum" title="168"></a>
och sin dansmästare Beaulieu gjort upp
idén till en allegorisk balett, hvilken skulle kallas
Parnassus triumphans och utföras af ett hundratal
personer.
</p>

<p>
Som ett barn gladde hon sig redan på förhand
åt denna lysande, spirituella lek och började
dela ut rollerna med en ifver, som det gällt
utarbetandet af en viktig regeringsform. Till
Stiernhielm sade hon leende:
</p>

<p>
»I har mitt kungliga ord på att få begära
hvad eder lyster för en passande text» och
Beaulieu lofvade hon ett tusen dukater för
arrangemanget.
</p>

<p>
Det dansades och dracks på slottet, ständerna
trakterades på riks- och matsalen ur kök
och källare konungsligen och härligen.
</p>

<p>
Det dansades och dracks ute i staden. Vinet
i springbrunnarna sinade, och af den dråpliga
kröningsoxen fanns allenast några benknotor
kvar, som skabbiga, herrelösa hundar drogo
undan till sina hålor.
</p>

<p>
I gränderna kring Smedjegatan och nedåt
Norreport gick det vildt till. Det förtaldes, att
bartskäraren hela nästa dag fått bruka all sin
flit för att förbinda sårade, och det vattenflöde,
som från öfversta huset i Sanct Laurentii gränd
ned till det sista på morgonen sköljde af gatan
medels ett utslaget ämbare ur hvar port, var
så rödt af samladt blod, som om ett nytt blodbad
anställts under natten. Man räknade ock
ett tiotal döda, funna i Slottsgrafven och annorstädes.
</p>

<div class="chapter">

<h2 class="chapter" id="chapter-0-10">
<a id="page-169" class="pagenum" title="169"></a>
<span class="line1">X.</span><br />
<span class="line2">Junker Arnold.</span>
</h2>

</div>

<p class="first">
<span class="firstchar">M</span><span class="postfirstchar">äster</span> Christophers i Fors unga
dotter, den fagra Märta, stod midt i solskenet
på förstugubron. Hon hade nyss schasat
fjäderfäna från blekeplanen, där morkärs hela
tvätt var utlagd till torkning, och lutade sig
nu med de mjälla, runda armarna bakom nacken
och ett håglöst välbehag i hela sin vidjeslanka
kropp.
</p>

<p>
Prästgården låg icke långt från landsvägen,
och Märta hade försport, att en hög herre i
dag skulle draga förbi med sitt följe. Hon hade
också redt sitt hår med särlig omsorg, och de
tjocka flätorna glittrade som sammanspunnet
guld och silfver. Kransen af röda rönnbär, som
hon lagt om hjässan, när hon återvändt från
fälten med farkär, hade modern strax tagit af
och förklarat, att slik fåfänglig pynt hörde den
onde till.
</p>

<p>
Herr Christopher däremot hade lett helt
godmodigt och förmenat, att värre synder fällan
funnes i världen. Men morkär kastade de stackars
bären i brunnen, där de summo som heta
trollögon på den blanka, mörka ytan.
</p>

<p>
Unga Märta fann den ärbara schaletten, hvilken
täckte hennes hals och barm, alltför varm
och knöt upp den, så att den hvita huden fick
erforderlig svalka. Sedan gick hon långsamt
öfver den gräsbevuxna, kringbyggda gårdsplanen
<a id="page-170" class="pagenum" title="170"></a>
och ut i yttre porthvalfvet, hvarifrån man
hade friare utsikt.
</p>

<p>
Det närmade sig Brittsommar, och dagarna
voro korta, men sällspordt vackra. Ljuset dallrade
uppe i luften som en osjungen men fast ljuflig
melodi. Öfver björkskogen låg en gråviolett
varmdis, som kom de hvita stammarna att likna
mystiska huldror med fladdrande, gulröda lockar,
och längre bort, där furuskogen drog sitt
breda bälte som en mörk sammetsgördel kring
en metallblå, alltför stilla insjö, flöto dimmorna
ihop med luften och formade sig till vågiga
bergtoppar.
</p>

<p>
Märta såg ej stort till den omgifvande fägringen.
Hon hade skådat dessa milda, blåa
sjöar, dessa tysta, gröna skogar, dalarnas djupa
frid och bergens majestät, ända sedan hon var
barn. Hennes längtan hade under den flydda
sommaren fått vingkraft, och hon trådde efter
att snarliga få se mera af världen än denna
ensliga bygd.
</p>

<p>
Hon fördjupade sig plötsligt i minnen, allt
medan hon blickade utåt vägens slingrande
linje. Där i kröken hade den tunga karossen
vält med de höga herrarna, och hertig Adolf
Johan, hade skrikit och jämrat öfverljudt, änskönt
han undsluppit allenast med en skråma
i handen, som morkär strax läkte samman med
fnöske.
</p>

<p>
Värre stod det till med den unge junker
Messenius. Han hade blifvit illa klämd och
måste bäras till prästgården, där man en tid
<a id="page-171" class="pagenum" title="171"></a>
lång pröfvade allehanda för att behålla honom
vid lifvet.
</p>

<p>
Hertigen kunde ej bida tills junkern blef
frisk utan begaf sig efter ett par dagars rast
bort med sitt följe, sägande, att denne kammarsvennen
hans näppeligen skulle sakna något
i så välvårdadt hus. Dock varnade han herr
Christopher för att släppa denna fjäril ut i sin
rosendelund, ty han skulle sannolikt då i kärlig
yra kyssa den dejligaste rosens kind blek.
</p>

<p>
Märta gned ofrivilligt sina skära kinder och
log öfvermodigt. Hertig Adolf Johan torde
fuller förgätit, att rosen ock har törnen! Och
hur fagert junker Arnold än lade sina ord till
sin unga vårdarinna, ej hade hon flytt honom
sitt hjärta, men väl sitt öra. Han förtalde i
rika bilder om hofvet och de lysande fester,
hvilka han bevistat. Han beskref damernas prunkande
klädningar och kavaljerernas sirliga skick,
så att orden slutligen ringde som lockande silfverbjällror
för henne, och hon kunde ej sofva
om nätterna utan smög sig ut ur kammaren,
där hennes moder och pigorna njöto ostörd
hvila efter dagens enformiga id. Ut på svalen
hade hon gått och ställt sig, där hon kunde
se längst och vidast, där inga berg och inga
träd skymde utsikten, och så fylldt var hennes
sinne af inbillningar och syner, att hon tyckte
sig skönja den stora staden i fjärran. Och rundt
om den lågo adelns gårdar, bredda som rika
smycken på ett mantelbräm. Där gick nu dansen
lusteliga i de ljusa nätterna, där färdades
drottningen med hela sitt lysande följe, och
<a id="page-172" class="pagenum" title="172"></a>
hvarje dag lektes en ny lek, tändes ett sagolikt
fyrverk, skämtades och älskades i bousqueernas
dunkel.
</p>

<p>
På morgonen voro hennes tankar alltfort
tunga af vakna drömmar, och hon satt stum
vid frukostbordet, där gästen, efter att under
sex hela veckor ej ha kunnat lämna sin kammare,
ändtligen också tagit plats.
</p>

<p>
Farkär och han talades ej stort vid. Men
dock förmärktes det grant, att deras meningar
slöto sig till hvarandra i godt förstånd, och
skarpa föllo junkerns ord om landets stora nöd
och drottningens slöseri. Herr Christopher nickade
mest med slutna läppar, men han satt
likväl med vakna ögon och tankar som vaktade
han en brasa, hvars värme han ej ville undvara.
Hotade elden att slockna, kastade han
djärft och hastigt in en brand.
</p>

<p>
Stum satt hon ock i väfkammaren, där hon
förr plägat muntra dem alla med sina glada
visor, och Maja väfverska menade, att jungfru
Märta gått öfver älfvegräns en månskensnatt, och
då fått sitt lustiga mod borttrolladt.
</p>

<p>
Men alltfort grodde längtan inom henne;
den växte sig högre och starkare än rågen och
kornet på hennes faders fält, och hon lyddes
allt villigare till junker Arnold, föga aktande
på att hans ögon sökte hennes läppar, som biet
drages till den söta, honungen.
</p>

<p>
Aftonen innan han drog bort hade han sökt
henne i björkdungen nedanför berget, och han
hade tiggt henne om kärlek och trohetslöften
under knäfall och tårar. Han hade synts henne
<a id="page-173" class="pagenum" title="173"></a>
fast ömklig, och helst skulle hon afspisat honom
med hårda ord, men hon hoppades, att han
genom sin fader eller sin forne herre, hertig
Karl Gustaf skulle kunna förmå drottningen att
taga henne upp som kammarpiga, och hon lofvade
honom med strålande ögon och sina läppar
frestande nära hans, att komme han åter med
det hugnesamma budskapet, att drottningen
åstundade hennes underdåniga tjänster, skulle
han en dag få föra henne i brudstol.
</p>

<p>
Han genmälde bittert, att de storas gunst
ej var mycket värd och att hofvet vore en stinkande
pöl af sinnenas orenhet, fastän det på
afstånd kunde te sig lysande och präktigt. Hvad
han förtalt henne om de glänsande festerna
hade icke varit ämnadt som loford åt kungahuset
och adeln, tvärtom hade han velat afskräcka
henne från detta Gomorrha. Hans fader
och hennes fader kände det båda nogsamt, och
intet godt hade de att mäla om rikets stora.
Drottningen själf trädde på blomster så giftiga,
att hon blifvit sjuk både till själ och kropp af
deras fräna doft.
</p>

<p>
Men Märta hade endast skakat på hufvudet
och vidhållit sin önskan. Så drog han åstad,
blek som han kommit och med ett nytt sår
&mdash; törhända mera svårläkt än det förra.
</p>

<p>
Allt detta hann Märta tänka utan att låta
sig störas af morkärs röst från brygghuset, hvilken
kallade henne till hjälp med dragning af
de torra kläderna. Hon makade sig allenast
längre in mellan två utskjutande bjälkar och
<a id="page-174" class="pagenum" title="174"></a>
hukade sig ned, när en af de utskickade pigorna
närmade sig hennes gömställe.
</p>

<p>
I dag på morgonen hade hon genom en
gammal gubbe, som plägade gå med bud mellan
gårdarna, erhållit en liten breflapp, hvars
korta innehåll fyllde henne med djärfva förhoppningar.
Där stod:
</p>

<p>
»Hertig Adolf Johan drager denna dag förbi
på jakt och tillstädjer en sin ringa tjänare att
töfva en dag hos herr Christopher, icke anande
annat än att tacksamheten gifver anledning till
detta besök, men I allena må veta, att jag kommer
i ärenden, som förebåda stora ting.»
</p>

<p>
Märtas tankar gingo ej utom den krets, där
hennes eget jag utgjorde hufvudpersonen, och
därför klappade hennes hjärta hårdt af otålighet
och glädje att snart få del af den ynnest
Messenius säkerligen för henne utverkat. Han
hade måhända öfvervunnit sin hätskhet mot
rikets främste, när han nu i hufvudstaden fått
träda dem närmare, och dessutom längtade han
fuller osägligt efter att få henne till Stockholm,
där det väl kunde gifvas tillfälle för dem att
byta ord och blickar.
</p>

<p>
Mera ärnade hon icke unna honom; sin
kyska fägring skulle hon förvisso skänka ståtligare
kavaljer än junker Arnold, kungasmädarens
soneson.
</p>

<p>
Ett dammoln och genom detta glimmandet
af blankt seltyg kom jungfru Märta att
spritta till. Hon tog ett språng framåt och skuggade
med handen för ögonen. Dessa vidgades
<a id="page-175" class="pagenum" title="175"></a>
och mörknade, när blodet svallade upp mot
de jämna tinningarnas fina blåa ådernät.
</p>

<p>
Nu urskilde hon en hög karet, och i tankarna
såg hon äfven det pfalziska vapnets små
sneda brokiga rutor på vagnens bukiga väggar.
</p>

<p>
Hästarnas hofvar dånade genom tystnaden.
Där var ryttare och tross och sist ett väldigt
koppel af skällande hundar. Jungfru Märta
sträckte sig på tå, men hon visste ej af, att
hon jublade högt och höjde de hvita armarna.
</p>

<p>
»Flicka är du från vettet! Står du här och
åbäkar dig för landsvägsriddare!» Märta ryggade
skrämd tillbaka.
</p>

<p>
Det var morkärs barska röst. Hon hade till
slut gifvit sig ut att söka sin lata dotter, och
när hon nu fann henne midt i porten, där en
sedesam tärna platt intet hade att beställa, blef
hennes skarpa ansikte gult af förtret, och hon
höjde handen till slag.
</p>

<p>
Men den sänktes ånyo, ty det granna följet
var nu ånyo helt nära, och en ung junker
med grön sammetsjacka och med hvit fjäder i
hatten hoppade ned från en af vagnarna, trots
att denna var i full fart.
</p>

<p>
Af hela den lysande synen: hästar, vagnar,
kavaljerer, syntes snart föga mera än ett
dammoln, men framför mor Beata och hennes
dotter bugade en ung man med handen på hjärtat
och de stora, svartbruna ögonen oafvändt
riktade på den fagra Märta.
</p>

<p>
»Men det är ju junker Arnold, hvadan kommer
I,» sporde mor Beata häpen och föga välkomnande.
</p>

<p>
<a id="page-176" class="pagenum" title="176"></a>
»Jag var med jaktföljet men erhöll orlof
för att besöka prästgården,» svarade Arnold med
snabb, skiftande stämma, hvilken förrådde hans
känslors heta lopp.
</p>

<p>
»Guds frid med eder, unge herre! Stig in
och vederkvick eder med hvad ett prästatjäll i
dessa fast bedröfliga tider förmår bjuda,» sade
fru Beata vänligare, under det hon dock sneglade
på dottern som för att få veta, om de
unga hemligen lofvat sig åt hvarandra.
</p>

<p>
Men Märta föreföll oberörd. Väl bjöd hon
med glad värme junkern sin hand, men hon
drog den brådt till sig igen och gaf alldeles
icke akt på hans ömma blickar.
</p>

<p>
Herr Christopher kom nu äfven till och sporde
ifrigt:
</p>

<p>
»Länder I från Stockholm, unge herre?»
</p>

<p>
»Ja,» genmälde Arnold kort, och det föreföll,
som slöte han läpparna så fast för att hindra
en hemlighet att glida öfver dem.
</p>

<p>
»Då medför I väl märkliga tidender från
det så hastigt sammankallade riksmötet?»
</p>

<p>
»Ja, för sann, herr Christopher. Har I ej hört
därom, torde I finna dem mäkta besynnerliga.»
</p>

<p>
»Jag har intet hört. Ryktet flyger ej så
snabbt genom sjumila skogar. Träd in i min
kammare, junker! Märta ställer nog för oss
ett stop af det tyska ölet, som mor bryggt efter
salig Banérens uppskrift. Han var en fältherre af
rätta sorten, förstod både att dricka och slåss
och likafullt vara hederlig karl. Hur är det det
<a id="page-177" class="pagenum" title="177"></a>
står under hans bild på Läckö? Jo: &rsquo;Tu ne
cede malis.&rsquo; Det är kraftord, herre!»
</p>

<p>
Arnold Messenius nickade svagt, som hade
han ej följt med herr Christophers tal. Och när
Märta lämnade kammaren, stirrade han efter
henne som fruktade han, att hon för alltid skulle
bli borta ur hans åsyn.
</p>

<p>
Hon återvände dock efter några minuter
med det skummande ölet i ett renskuradt, enrisdoftande
trästop, så hvitt och blankt, att det
var en lust för ögat.
</p>

<p>
Sedan herr Christopher nickat ett vänligt tack
till dottern, som med händerna under förklädet
stod kvar vid dörren, tog han andaktsfullt fram ur
det stora reseschatullet i spiselvrån ett litet bleckskrin.
Under tystnad, som beginge han en helig
handling, öppnade han skrinet och plockade upp
från dess botten några fula, brungula blad, torra
och skrynklade. I en kort pipa stoppades den
sällsynta rariteten, och ändtligen vände han sig
till gästen:
</p>

<p>
»Af denna örten nicotiana ha vi ej ännu odlat
stort här i landet. Rätt väl skulle den sannolikt
icke heller trifvas i vår kyla, men en utsökt läckerhet
är den försann, och fuller var det ett
präktigt fynd, jag som fältpredikant kom öfver,
när detta skrin föll i mina händer.»
</p>

<p>
När pipan med Märtas tillhjälp blifvit stoppad
och tänd, slog herr Christopher sig ned
i sin läderklädda karmstol, kredensade ölet och
makade därpå stopet fram till junkern.
</p>

<p>
»Drick, unge vän! Det synes mig, att edra
läppar torkat samman.»
</p>

<p>
<a id="page-178" class="pagenum" title="178"></a>
Arnold tog sig en försvarlig klunk, men när
han skulle sätta stopet tillbaka på bordet, darrade
hans hand så, att ölet skvalpade öfver och
stänkte mörka droppar rundt omkring.
</p>

<p>
Märta skrattade högt och försmädligt, men
sade intet. Blodet sköt upp som en hotande
molnvägg på Arnolds bleka ansikte, och han
mumlade:
</p>

<p>
»Skön jungfrun beler min otymplighet att
handhafva dryckeskärlet, men hon må veta, att
jag denna sista tid så flitigt brukat pennan, att
mina fingrar stelnat.»
</p>

<p>
»Såå,» genmälde herr Christopher i dotterns
ställe. »Träder I i eder herr faders fotspår och
skrifver oss en ny, märklig Scondia illustrata
törhända?»
</p>

<p>
»Hvem vet? Märkligt nog torde mitt verk
få kallas, och mina fäders andar ha icke öfvergifvit
mig. Jag har känt dem lefva upp inom
mig ända från gamle mjölnaren Johan Tordsson.»
</p>

<p>
Den unge junkern högg utan att själf märka
det sin daggert gång på gång så hårdt mot
bordskifvan, att långa skåror uppstodo. Ögonen
höll han sänkta som för att bevaka deras blick,
men draget kring den skägglösa munnen förrådde
en själsupphetsning, hvilken endast med
yttersta möda lät sig kufvas.
</p>

<p>
Nästan lurande betraktade Märta honom,
men utan att bli klok på hans sinnesstämning.
Synnerligen glada budskap tycktes han ej ha
att mäla. Mulen drog hon sig tillbaka och styrde
<a id="page-179" class="pagenum" title="179"></a>
stegen nedåt brygghuset, där hon snart gjorde
all sin flit för att dymedels blidka morkär.
</p>

<p>
»Nå,» sade herr Christopher, när de båda
männen blifvit allena.
</p>

<p>
»I menar ...?»
</p>

<p>
»Jag menar: förtälj nytt! Därför sitta vi
här.»
</p>

<p>
Arnold betänkte sig ett ögonblick; det föreföll,
som om han i tankarna afskilde, hvad han
ej nu ville bruka, innan han svarade:
</p>

<p>
»I vet väl, att drottningen ärnar nedlägga
regeringen!»
</p>

<p>
»Hvad säger I!» Herr Christopher spratt till.
</p>

<p>
»Dagsens sanning! Det talet är i hvar mans
mun.»
</p>

<p>
»Och I kan borga för att det icke är löst
krut, afskjutet att skrämma kråkor med?»
</p>

<p>
Denna gång tog Arnold oombedd stopet och
höll det så länge för munnen, att herr Christopher
fann rådligast draga det till sig, innan det kom
med bottnen upp.
</p>

<p>
»Kärt se, att I gör mig besked, herre, men
dock åstundar jag först svar på mitt spörsmål:
Är det sant, att drottningen denna gång står
fast vid sitt ord? Eljes plägar hon lofva i öster
och bryta i väster.»
</p>

<p>
»Så är hennes sed, men nu äger hon snart
intet annat att förpanta eller sälja än skatterna
i sitt tafvelgalleri. Rundt omkring henne tassar
folket som utsvultna vargar, och det töfvar icke
länge, förrän hon ej heller kan ställa adeln tillfreds,
då det nu är hon, som måste be dem
om stora lån. Att hon sedan förbrukar dessa
<a id="page-180" class="pagenum" title="180"></a>
på lysande fester och till slösande gåfvor åt
utländska gunstlingar är allom bekant.»
</p>

<p>
Herr Christopher knackade askan ur piphufvudet.
</p>

<p>
»Ja, Gud bättre! Hon blir alltfort mer en
nyckfull kvinnsperson än en pliktkär drottning.
Men rådet har säkerligen icke tillstadt henne
att lämna tronen. För dessa goda herrar är
hon Gustaf Adolfs dotter, och de förmärka ej,
att glorian bleknat omkring hennes hufvud. Och
pfalzaren, han är för sann alltjämt lika saktmodig
och bidande? Man skulle kunna tro, att han
först ville pröfva halten af kronans värde, innan
han satte den på sitt hufvud.»
</p>

<p>
»Hur pösande den pfalziska öfverläppen ter
sig, icke sväller den af äfventyrslust eller ifver,
däri har I rätt,» genmälde junkern, »och det
spörjes, att han vägrat taga Sveriges tron i besittning,
så länge Kristina är vid sina fulla
krafter. Men begynner den gyllene klenoden
ofvan kruthornsnäsan vackla, skyndar han dock
troligen till för att hindra skatten från att falla
i smutsen.»
</p>

<p>
»Möjligt! &mdash; Men mig synes det sannolikare,
att drottningens triumfvagn ånyo förspännes med
ett adelsspann, hvilket drar henne upp till tronen,
där de stora ha nytta af henne. Gamle rikskansleren
skulle törhända ända sin bana rätt
så afdankad, om icke hennes vilja längre blefve
det vapen, mot hvilket hans sluga statsmannakonst
till egen båtnad fäktade, och grefve Magnus
måste fällan sänka hufvudet, om han ej ville
<a id="page-181" class="pagenum" title="181"></a>
ha det hugget af, så hatad som han mångenstädes
gjort sig.»
</p>

<p>
Herr Christopher teg tvärt, ängslig öfver
att ha talat bredvid munnen. Utan att vilja
det hade han förkunnat alla den stränge herr
Terseri domar, och slikt tal kunde lända till mycket
men, om hans gäst &mdash; som han förmodade
&mdash; fann orden sötade ackurat efter hans gom.
För att genast få ett afbrott i samtalet föreslog
han junkern, att de skulle se sig om i apelgården,
där ännu någon frukt hängde kvar på träden
att solvärmas under dessa förunderligt blida
Brittmässedagar.
</p>

<p>
Arnold följde utan motsägelse, och ej heller
tycktes han vara angelägen att upptaga det nyss
lagda ämnet. Som en drömmare vandrade han
fram på de gulnade gräsplanerna och lyddes
förströdd till herr Christophers lofprisande af
sina päron- och äppleträd, hvilka han själf satt
och vårdat.
</p>

<p>
Med det kraftigt formade ansiktets hårda
drag blidkade af vänliga tankar stod han där
och jämkade kalotten tillrätta. En gren hade
nyss djärfts lyfta den; men som om grenen
varit ett litet kärt, odygdigt barnafinger, log
herr Christopher åt tilltaget.
</p>

<p>
»I är mig en tystlåten kamrat,» vände han
sig nu till Arnold, »har I något på hjärtat, så
sjung ut det. Ungdomssorger och fåglar trifvas
slätt i bur.»
</p>

<p>
Arnold märkte, att den sträfve kyrkoherdens
ton blifvit faderligt vänlig, och han besinnade
sig på, om han borde yppa för honom sina
<a id="page-182" class="pagenum" title="182"></a>
känslor, bedjande om hans förord till Märta.
Men orden ville icke öfver hans läppar. Han
fruktade att blifva tillbakavisad; han, en Messenius,
hade föga att hoppas i det land, där den
store Gustaf Adolf låtit hans farfader dö i fängelset
och hållit hans far fången som uppviglare
i fjorton långa år. Själf var han aflad i en fångkammares
unkna luft, och hans barndom hade
fyllts af dystra syner.
</p>

<p>
Per Brahe hjälpte Messenius ur hans nöd
och sände honom med hustru och barn till Stockholm,
men det onda som konungamakten under
tvenne släktled föröfvat emot dem, hade slagit
rot och växt till en bitter ört i deras sinnen.
Också hos honom, släktens yngsta telning, grodde
den kraftig och länade hans tankar ett frätande
gift.
</p>

<p>
Långsamt och trefvande svarade han:
</p>

<p>
»Haf tack för eder godhet, herr Christopher,
men det som tynger mig lärer allenast framtiden
kunna aflyfta.»
</p>

<p>
»Och hur tänker I eder den?»
</p>

<p>
Arnold undvek sin värds forskande blick
och mumlade:
</p>

<p>
»Det har jag näppeligen fullt klart för mig.»
</p>

<p>
Nu förstod kyrkoherden, att junkern var här
på lönlig giljarefärd till hans dotter, men däraf
skulle bli intet. Så vänt blomster finge ej sättas
i slik jordmån. Dock ville han ej alltför tvärt
visa den unge vintervägen, ty han kom till den
ensliga prästgården med tidender, hvilka eljes
så sent förnummos, att de redan tillhörde det
<a id="page-183" class="pagenum" title="183"></a>
förgångna. Och hans Märta var klok; hon skulle
säkerligen låta varna sig.
</p>

<p>
När han efter middagsmåltiden ett ögonblick
blef allena med dottern, lade han händerna på
hennes skuldror, såg allvarligt på henne och
sporde:
</p>

<p>
»Min dotter, hvad är junker Arnold för dig?»
</p>

<p>
Märta studsade.
</p>

<p>
»Har han bedt farkär att spörja mig därom?»
frågade hon, och de röda läpparna logo spotskt.
</p>

<p>
»Nej, jag vill veta det.»
</p>

<p>
Frimodigt blickade Märta upp, och ingen
varm rodnad varslade om kärlekens feberhetta.
Lugnt genmälde hon:
</p>

<p>
»Jag är rädd, att mitt svar ej likar dig, men
sanningen må dock sägas: han är &mdash; en trappa,
som mina önskningar vandra på och som jag
skall förglömma, så snart jag hunnit upp.»
</p>

<p>
Herr Christopher kysste sin dotters hvita
panna, men han ville ej med ord tillstå, att han
gillade henne. &mdash;
</p>

<p>
När månens hvita, kalla ljusflod rann ut
öfver prästgårdens svarta tak och gråstensmurar,
smög sig en smärt gestalt fram mellan örtagårdens
blomsterbäddar, där de flesta örterna
redan gått till ro för den långa vintersömnen.
Från buskar och träd utbredde sig väldiga skuggor,
och där lindarna böjde sig samman till ett
hvalf, hade månen ännu ej letat sig fram, utan
lämnade den breda allén, som skilde örtagården
och kålgården åt, i becksvart mörker.
</p>

<p>
Men den sena vandrerskan skrämdes hvarken
af mörkret eller ufvarnas skrän i trädtopparna.
<a id="page-184" class="pagenum" title="184"></a>
Raskt gick hon framåt, och sandens lätta
knastrande under hennes fötter ljöd som svagt
knäpp på kastanjetter. Själfva svajet af hennes
korta, röda kjortel tycktes förkunna lifsmod.
</p>

<p>
Hunnen ut ur allén, stannade hon midt på
en dallrande månspång. Nu skönjdes tydligt
hennes fagra anlete och de silfverguldblonda
flätorna, som virade sig kring hufvudet likt ett
diadem.
</p>

<p>
Från bänken under den stora hängbjörken
reste sig junker Arnold snabbt.
</p>

<p>
»Märta,» hviskade han lidelsefullt, och tog
så häftigt ett språng in på månspången, att
denna brast itu under hans slagskugga.
</p>

<p>
»Jag har bidat eder så länge,» for han fort.
»Mitt hjärta är sjukt af längtan. &mdash; Vill I stilla
den?»
</p>

<p>
Hon trädde helt nära honom och sade med
sin klara stämma, hvilkens rena klockklang ringde
alla hans tankar samman till gudstjänst i kärlekens
tempel:
</p>

<p>
»I vet, hvilket villkor jag ställt. Kan I uppfylla
det? Var det detta I ville säga mig, när
I kallade mig till hemligt möte?»
</p>

<p>
»Ja,» svarade han förvirrad, »ja väl. Jag vill
blotta mitt inre, mina planer och min sträfvan
för eder, men gif mig först ett enda fattigt ord
af ömhet! Släck min brännande törst med en
enda droppe ur hoppets bägare, låt mig &mdash;»
</p>

<p>
Han ville lägga sin arm omkring henne, och
hon såg kysslustan glöda på hans stora, alltför
röda mun, hvilken liknade ett blödande sår i
<a id="page-185" class="pagenum" title="185"></a>
det hvita ansiktet. Hastigt stötte hon honom
ifrån sig och utbrast hårdt:
</p>

<p>
»Tag eder i akt för slik vandel. Jag är icke
eder trolofvade och icke heller en af dem, som
nattetid tillstädjas att till höge herrars förlustelse
leka frillolek. En ärbar jungfru är jag, kommen
hit allenast för att höra, om I fört min talan
och låtit mina önskningar nå drottningens öron.»
</p>

<p>
»Drottningen,» eftersade Arnold harmset,
»med henne och hennes hof torde det härefter
ej vara mycket bevändt. Hon är armare än
en odalbonde, ja än den simplaste knekt, och
då hon ej äger så mycket penningar, att hon
kan betala sulorna på sina skor eller brödet
på sitt bord, utställer hon till hofbagare och
skomakare adelsbref för att med detta diplom
stoppa dem munnen till, när de kräfva betalning
för sitt arbete. En slinka är hon, som
bedrifver ett lättsinnigt och slösande lefverne,
och godt hade det varit för allt folket, om hon
ej, som nu skett, tagit sin tronafsägelse tillbaka.»
</p>

<p>
»Det nämnde I ej för min fader,» sade
Märta, som genom herr Christopher fått del af
samtalet mellan honom och junkern.
</p>

<p>
»Nej, ty då skulle jag ock gifvit honom
nyckeln till min hemligaste plan.»
</p>

<p>
»Och den nyckeln vill I allenast förtro mig,»
inföll Märta, smidigt lutande sig emot honom.
</p>

<p>
»Icke heller eder &mdash; skön jungfru. Men så
mycket må I veta, att jag snarliga skall bli en
rik och mäktig man. Jag skall ställa mig så
väl med hertig Karl Gustaf, att han aldrig förgäter
<a id="page-186" class="pagenum" title="186"></a>
mig. Hans tacksamhet skall lysa mig hela
min framtidsled som en strålande stjärna &mdash;»
</p>

<p>
»Detta angår ju alls icke mig,» afbröt Märta,
»jag vill veta &mdash;»
</p>

<p>
»Det angår eder för visso, hulda jungfru.
Som ädel fru skall I en gång träda fram i hofvets
salar. Min hand skall leda eder, då vorden
så stark, att I icke mäktar slita eder lös &mdash;
törhända icke heller åstundar det.»
</p>

<p>
»Är det sant, att I har medel att vinna hertigens
gunst?»
</p>

<p>
»Jag ger min kärlek i pant för sanningen
af mina ord, och så mycket må I veta af min
hemlighet, att jag grubblat på den med eder
ljufliga bild beständigt för ögonen. Den har
skänkt mig mod och förvissning om att lyckas.
Säg mig nu blott &mdash; så att jag ej må svikta,
när det stora steget skall tagas &mdash; får jag kalla
eder min den dag jag ånyo står inför eder,
hedrad af furstlig utmärkelse?»
</p>

<p>
»Ja,» sade hon kort, »och till dess &mdash; lef
väl!»
</p>

<p>
Hon böjde hufvudet bakåt så tätt intill honom,
att det nästan kom att hvila mot hans skuldra,
och hennes ögon lyste skimrande gröna som
lurande, tjusande kattögon.
</p>

<p>
Hon hörde ett vildt utrop af otämdt jubel
och kände hans läppar mot sina i en kyss, hvilken
tycktes suga till sig hela hennes varelse.
Sekunden därpå hade hennes fasta händer skjutit
bort honom.
</p>

<p>
»Nu har I vigt mig till verket,» flämtade
han, »nu rädes jag intet. Lef väl, du jordens
<a id="page-187" class="pagenum" title="187"></a>
fagraste mö! Jag bidar icke morgondagen, utan
tager redan i denna timme en häst ur din faders
stall. I morgon kan I hämta honom åter vid
närmaste skjutshåll.»
</p>

<p>
Hon nickade stum och reste sig. Han ville
än en gång taga henne i sina armar, men hon
afvärjde det och skyndade upp mot huset.
</p>

<p>
På svalen stod hon sedan och hörde en
häst trafva bort i den tysta natten. Hofvarna
dånade som jämna, bråda hammarslag genom
skogen, och Märta blef plötsligt hemsk till mods.
Månne junkern varit besatt af den onde? Fast
underligt var hans tal och hans andedräkt het
som eldslågor.
</p>

<p class="tb">
*
</p>

<p class="noindent">
Det var aftonen före Lucia, och i Stockholms
borgarekök doftade det af färskt hvetebröd, hvilket
bakats till s. k. Lussekattor. Husens unga
döttrar hade ock stor brådska att binda Luciabrudens
krona af lingonris och att fästa i den
långa, smala ljus. Den hvita slöjan bredde de
försiktigt öfver kammarens stora bord, där den
svepte sig som tät spindelväf omkring hörnen
och hängde ned mot golfvet. Den vida kjorteln
och skjortan pöste bakom sängens sparlakan,
och glada flickögon blickade tidt ditin på denna
ståt. I morgonväkten skulle den tagas på och
med den en lång dags festglädje. Luciabruden
var ju förebudet till julen. Ända från kristendomens
äldsta tider hade denna natt högtidlighållits,
och det gick många sägner och skrock
om den, men alla varslade de godt, alla talade
de om ljusets seger öfver mörkret.
</p>

<p>
<a id="page-188" class="pagenum" title="188"></a>
I adelshusen frågade man emellertid föga
efter Luciadagen. Där bjödos så många fester
ändå, och man hann knappast återvända från
ett nöje, förrän man kallades till ett annat. Det
var dock ej drottningen, som gaf detta föredöme,
änskönt hon med mycken ifver deltog
i hvarje tillfälle till förströelse från de mer än
någonsin tyngande regeringsbördorna. Messenius
hade sagt sant, när han omtalade, att Kristina
velat frånträda kronan men tvungits att
återtaga sin inför rådet gjorda afsägelse.
</p>

<p>
Men det fanns ingen handling, hon så bittert
ångrade som att hon gifvit vika för öfvertalningar,
och det föreföll, som hade denna eftergift
brutit henne både till kropp och själ. Väl
höll hon sitt till ständerna gifna löfte att själf
granska alla handlingar och att i rådskammaren
mottaga supplikanter och andra som hennes
plikt var, men det förmärktes granneligen, att
de blå ögonens blick var sjuk och trött, och hyn
hade fått en gul, torr blekhet.
</p>

<p>
Hennes hälsotillstånd föreföll så oroande,
att hennes moder, hvilken denna tid vistades
mycket i Stockholm, och hela hofvet uppmanade
henne att söka bot. Den franske läkaren Bourdelot
hade också blifvit efterskrifven, och på nyåret
väntade man honom.
</p>

<p>
Till sin kära Ebba Sparre sade drottningen
en gång:
</p>

<p>
»Stundom synes jag mig själf vara ett stycke
virke, som snidas och svarfvas af rådsherrarnas
och folkets händer för att ändtligen formas
till en afgudabild, den de förgylla med sina egna
<a id="page-189" class="pagenum" title="189"></a>
dygder och sätta upp på tronen att där tillbedja.
Man vill ha mig sådan, att jag svarar ja och
nej i behaglig tid utan att blotta en egen tanke
eller önskan. Detta hade de visserligen väntat
sig af den vårdnad och tuktan de gifvit mig,
men så lätt bearbetad är jag dock icke. Jag
känner min klokhet; den är en gåfva af Gud,
och jag skall hålla den högt.»
</p>

<p>
Aftonen före Lucia hade drottningen, som
hon plägade hvarje torsdag, samlat sin förtroligaste
krets af lärda till angenämt samkväm.
Hon älskade högligen sina jovialer, som hon
kallade dem, och intet ankvickade mera hennes
nedstämda humör än dessa samtal, så rika på
snillrika infall och djärfva tankehugskott.
</p>

<p>
Det var icke ovanligt, att sammankomsterna
höllos i drottningens sängkammare, där alla dessa
utländska lärde hade sin egen vrå likasom hennes
favorithundar.
</p>

<p>
Salmasius halflåg på en soffa, lättjefullt blickande
omkring sig under den svarta, rakklippta
luggen.
</p>

<p>
Stiernhielm stod tyst vid spiseln, då och då
makande om bränderna eller kastande på ett
nytt vedstycke. Medicus Du Riez och Trichet
Du Fresne sutto vid bordet midt i rummet; Freinsheimius
höll sig bakom drottningens stol och
inlade då och då i det sprittande ordflödet ett
tungfotadt tyskt ord.
</p>

<p>
Kristina hade förefallit ovanligt munter denna
afton. Hennes höga, obehärskade skratt ljöd
oupphörligt, och hennes ögon glänste stora och
mörka. Hela hennes varelse njöt stundens tillfredsställelse
<a id="page-190" class="pagenum" title="190"></a>
så starkt, att hennes eldiga liffullhet
meddelade sig till och med åt den något
säflige Stiernhielm.
</p>

<p>
De fransyska glosorna kastades som fjäderbollar
upp i luften, och latinets plastiska form
nådde sin fulländning hos dessa språkens öfvermän.
</p>

<p>
Kristina gaf dock ej de lärda herrarna efter.
Klart och flytande talade hon dem till på båda
de tungomål, hon älskade högre än sitt eget.
Med ett stolt och lyckligt leende mottog hon
den beundran, som här uppriktigt ägnades henne,
viss att vara sin tids kunnigaste och af försynen
rikast begåfvade kvinna.
</p>

<p>
Hela föregående dag hade hon tillbragt på
jakt, och när hon nu förtalde om sina äfventyr,
syntes hon dem alla en tjusande Diana lika mycket
som en djupögd Minerva.
</p>

<p>
»Hyser eders majestät aldrig fruktan för de
stora, snöiga skogarna, där björnarna lära gå
som herrar i eget hus,» sporde Du Fresne, lätt
rysande efter drottningens lifliga framställning.
</p>

<p>
Kristina skakade de ljusa lockarna och skrattade
bullrande:
</p>

<p>
»Nej aldrig, monsieur! Björnar i egen päls
och på fyra fötter skrämma hvarken mig eller
min bössa, och dessutom kan I vara säker på
att mina skogar ha flera harar än björnar. Dessa
små kräk lägger jag dock alltid ned i språnget,
ty det tycks mig vara en fast ömklig syn att
se dem sitta inringade, darrande för sina arma lif.»
</p>

<p>
Salmasius inföll:
</p>

<p>
»Slika harstackare möta vi dagligen ända
<a id="page-191" class="pagenum" title="191"></a>
uppe i slottstrapporna. Det är således deras ömkliga
min, som vållar, att eders nåde lämnar dem
i fred.»
</p>

<p>
»Ack, min vän, låt mig slippa tänka på detta
nu! För er alla, som jag räknar som mina förtrogna,
vill jag tillstå, att den dag snart skall
stunda, då jag föga spörjer efter, om räfvar
eller harar tassa i mina fjät. Jag vill bli fri
&mdash; och jag <em>skall</em> bli det.»
</p>

<p>
Hon böjde hufvudet med en triumferande
rörelse, lydande en djärf impuls att blotta sina
innersta tankar. Kammartjänare och småsvenner
voro bannlysta från dessa samkväm. Stiernhielm
hade sagt, att man kunde kläda dörrarna
med täckeligare målerier, och Kristina förstod
vinken. Hon lät uppsätta dyrbara gobelänger, som
täckte gamle kung Göstas snidade ekedörrar.
</p>

<p>
Nu gled emellertid gobelängen åt sidan, och
grefve Magnus De la Gardie inträdde oanmäld.
</p>

<p>
Ännu syntes spår af vägsmuts på hans höga
ryttarstöflar, och den korta andedräkten angaf,
att han sprungit direkt ur sadeln hit upp. Med
den stora, rikt fjäderprydda hatten släpande mot
golfvet trädde han fram och gjorde en djup
bugning för drottningen. De öfriga tycktes han
icke märka. Endast en högmodig, missnöjd blick
hade han låtit glida öfver den illustra samlingen,
och hans ord till drottningen angåfvo, att hans
sedvanliga afund mot alla, som stodo henne nära,
äfven nu fått makt med honom.
</p>

<p>
»Eders majestät är törhända alltför nära
Olympen, för att värdigas lyssna till en ringa
dödlig, hvilken af sin ödmjuka vänskap förmåtts
<a id="page-192" class="pagenum" title="192"></a>
att träda inför eder med de obehagligheter, hvilka
tyvärr höra jorden till.»
</p>

<p>
Han kysste hennes vänligt framsträckta hand
och förblef höfviskt stående framför henne, så att
han vände ryggen åt de andra.
</p>

<p>
»I är alltid välkommen,» sade Kristina varmt.
»I har töfvat länge på Höjentorp denna gång. Familjelifvet
börjar bli eder kärt.»
</p>

<p>
»Aldrig kärare än min drottnings närhet.»
</p>

<p>
»Och dock har I denna vinter försakat den
öfverhöfvan ofta, men på eder skall aldrig sannas
Salvii ord, att hofvet är som elden, för nära
den förbrännes man, för långt ifrån den fryser
man ihjäl. Det vill med andra ord säga, att
alltför stor förtrolighet tar snabbt slut och alltför
långt afstånd alstrar glömska ...
</p>

<p>
Men sätt eder nu ned, min grefve! Drif
bort Castor och Pollux från bänken; de &mdash; mina
fyrfota favoriter &mdash; få den plats, jag aldrig ärnar
gifva någon man: den vid mina fötter.»
</p>

<p>
Hennes hvita tänder lyste innanför de lifliga
läpparna, och de kraftiga händerna flögo
fram och åter som stråkdrag genom luften.
</p>

<p>
De la Gardie hörsammade ej hennes uppmaning.
Han yttrade med mjuk, ehuru något upprörd
stämma:
</p>

<p>
»Eders nåde, jag sade eder genast, att jag
tyvärr kommer som en fridstörare ...»
</p>

<p>
»Då får I strax afträda,» afbröt Kristina onådigt.
»Jag vill i afton vara glad med mina vänner,
och det skulle varit mig kärt att inbjuda
eder till vår lilla tankebankett, men ärnar I sjunga
klagovisor, må I skyndsamligen draga hädan.»
</p>

<p>
<a id="page-193" class="pagenum" title="193"></a>
De la Gardie mulnade. Detta var honom
för starkt att höra i alla dessa herrars närvaro,
och hans röst blef den pockande statsmannens,
när han återtog:
</p>

<p>
»Mitt andragande tåler ej uppskof. Eders
majestäts ära är angripen, och hade den ej varit
mig så öfvermåttan dyrbar, kunde det stått mig
fritt att sända en kammarsven med detta bref
från arffursten.»
</p>

<p>
»Min ära &mdash; hertigen &mdash; hvad menar I?»
</p>

<p>
»Jag nödgas anhålla, att eders majestät täcktes
aflägsna lyssnare.»
</p>

<p>
»Väg edra ord, grefve! Mina jovialer äro
inga lyssnare; till tråkiga statssaker låna de
minst af allt sitt öra, men som nu i alla fall
min glädje är förstörd, bjuder jag eder godnatt,
mina herrar. I stannar, herr riksmarskalk.»
</p>

<p>
Så snart De la Gardie blifvit ensam med
drottningen, lämnade han fram en kort, siratlig
skrifvelse från Karl Gustaf, och ännu ett annat
konvolut, adresseradt till hertigen.
</p>

<p>
När Kristina tog emot det sistnämnda, sade
hon ironiskt: »Detta skulle således innehålla
attacken mot min ära.»
</p>

<p>
»Ja, eders majestät. Eder höge frände har
gifvit mig sin nådiga tillåtelse att genomögna
smädeskriftens gemena innehåll, och jag brinner
af ifver, att få oskadliggöra den skändlige
bakdantaren.»
</p>

<p>
Kristina vek upp det styfva pappersarket, och
hennes blick gled långsamt, snarare sorgset än
vredgadt öfver de första raderna. Med ett försök
till skämtan sade hon:
</p>

<p>
<a id="page-194" class="pagenum" title="194"></a>
»Törhända upptäcka vi här en ny Esopus,
ehuru hans fabler ännu synas oss ha en väl
arm klädnad. Rimmen halta som afdankade dansörer.»
</p>

<p>
De la Gardie genmälde intet. Han endast
iakttog henne, medan hon fortsatte läsningen,
och han märkte, att hennes ögon begynte blixtra
af vrede, och att harmen tände röda flammor på
hennes kinder. Så småningom började hennes
händer skälfva, och när hon ändtligen slutat
läsningen, steg hon upp, kastade papperet på
golfvet och ställde sig på det, stampande i ursinnig
upphetsning.
</p>

<p>
»Han ljuger &mdash; ljuger,» skrek hon, och rösten
blef hes och grof. »Fan skall anamma hans
syndiga själ och steglet hans eländiga kropp!
&mdash; Han vågar säga, att jag förslösar all kronans
egendom, att jag är en toka, som allenast vill
roa mig, att &mdash;» hon afbröt tvärt, tog ett språng
fram till De la Gardie och sporde flämtande:
</p>

<p>
»Hvad förmenar I om detta djäfvulskap?»
</p>

<p>
»Att det ej nog hårdt kan straffas.»
</p>

<p>
»Och hvad säger arffursten om det råd, som
gifves honom: att eftergöra Linköpings blodbad?
&mdash; Vänta, hvad var det mera? &mdash; Nej, tag icke
upp det usla <a id="corr-17"></a>papperet! &mdash; Jag minns nu. Hertigen
borde taga sig i akt att komma till Stockholm.
Fru Ebba på Jakobsdal skulle på min
befallning ha gift i beredskap att därmed förgifva
honom. Och detta vågar man låta mig
veta! Jag ville se den skurken piskad blodig
inför mina ögon &mdash; rådbråkad, till dess hans
<a id="page-195" class="pagenum" title="195"></a>
lemmar fölle sönder och blefve till åtel för fänaden
i luften och på marken &mdash;»
</p>

<p>
Utmattad kastade hon sig ned på en stol
och vaggade sakta fram och åter med öfverkroppen,
rof för en själsskakning, som blef henne
fullkomligt öfvermäktig.
</p>

<p>
»Vi skola göra all vår flit, att snarligen
finna brottslingen,» lugnade De la Gardie, som
äfven blifvit namngifven i smädeskriften och beskylld
för stämplingar mot riket och arffursten.
</p>

<p>
»Ja, se till att I finner honom redan i morgon
dag,» utbrast drottningen. »Intet vare eder
angelägnare än detta!»
</p>

<p>
»Eders majestät, jag har redan en aning om,
hvem som är den skyldige.»
</p>

<p>
»Så säg fort!»
</p>

<p>
»Arnold Messenius.»
</p>

<p>
»Min salig faders gamle fiende?»
</p>

<p>
»Nej &mdash; sonen.»
</p>

<p>
»Den unge. Han har ju näppeligen satt sin
fot till hofs. Det vore ju vanvettigt. Nej, I far
vill. Visserligen är skriften en tankarnas och
formens vidriga surkart, men är det han, måste
dock denna frukt ej ha fallit långt från trädet.
Låt kalla dem båda.»
</p>

<p>
»Skall ske, eders majestät.»
</p>

<p>
De la Gardie bugade djupt.
</p>

<p>
Kristina vinkade åt honom, att han skulle
gå, men när han hunnit till dörren, hejdade
hon honom:
</p>

<p>
»Säg mig, så sant I är min vän, har jag
något af de fel, man beskyller mig för i denna
skrift?»
</p>

<p>
<a id="page-196" class="pagenum" title="196"></a>
Grefve Magnus tvekade icke ett ögonblick
om hvilket svar han borde afge. Hade han vågat
vara fullt ärlig, skulle han ohjälpligt ha störtat
sig själf. Han sade med värme:
</p>

<p>
»Nej, eders majestät, som eder sanne vän
säger jag eder, att <em>allt</em> i smädeskriften är uppdiktad
lögn.»
</p>

<p>
»Mitt slöseri &mdash; har I förmärkt det?»
</p>

<p>
»Jag har allenast sett eders majestäts konungsliga
frikostighet, hvilken gjort Sverige hedradt
långt öfver dess gränser.»
</p>

<p>
»Min nöjeslystnad?»
</p>

<p>
»Eders nåde är en ung, lefnadsglad kvinna,
som efter en lång arbetsdag stundom tillåter sig
en ringa förströelse, mycket till sitt folks båtnad,
ty det får då skåda sin i hela Europa berömda
drottning.»
</p>

<p>
Kristina log vemodigt.
</p>

<p>
»Törhända är I för mycket min vän,» sade
hon ironiskt, »men haf tack för edra ämabla
ord och nu &mdash; lef väl.»
</p>

<p>
När dörren fallit igen efter honom, begynte
Kristina häftigt gå af och an. Den förhatliga
pamfletten hade riksmarskalken tagit med sig,
men hon tyckte, att den bränt in ett märke på
golfvet, där den legat, och hennes fötter trampade
denna fläck så tidt, som funnes där något
att krossa till stoftkorn.
</p>

<p>
Och dock hade vreden nu lämnat henne,
allenast ångesten marterade henne. Hon hade
blifvit dömd! &mdash; Hon hade fel, som en liten
junker vågade syna i sömmarna! Hon &mdash; Kristina!
&mdash; hvilken som fyraårigt barn väckte alla
<a id="page-197" class="pagenum" title="197"></a>
ständernas häpnad för sina lysande egenskaper.
Som halfvuxen satt hon redan på tronen, och i
ödmjuk tillbedjan lyddes man till hennes ord.
Hennes lof hade sjungits dag från dag, så långt
hon kunde minnas tillbaka &mdash; och hon skulle
ha fel? &mdash; Fel, som människor vågade peka
fingret åt! Inför Gud allenast ville hon stå till
svars, han ensam skulle vara hennes domare.
Ve den af hennes undersåtar, som djärfdes höja
sig till henne, Herrens smorda! &mdash; Och ändå &mdash;
när hon nu tänkte på det straff, hon nyss så
ifrigt velat nedkalla öfver den olycklige, fylldes
hennes sinne af ett varmt deltagande och
ångerfull åstundan att blifva kvitt ansvaret.
</p>

<p>
När hon var barn, hade hon tidt gråtit öfver
Smedjegårdens fångar, och helst hade hon velat
öfva barmhärtighet emot dessa arma förbrytare,
men då betydde hennes röst intet. När hon
själf kom till makten, förfor hon i begynnelsen
mildt, men brottslingarnas antal växte och
var nu så stort, att hon nästan dagligen den
sista månaden nödgats underskrifva dödsdomar.
När skulle detta få ett slut? När skulle hon
få mod att rycka af den sista länk, som band
henne vid detta land, för trångt för hennes tankar,
för kallt för hennes känslor och dock &mdash;
älskadt som arf efter hennes höge fader.
</p>

<p>
Dessa seder och bruk plågade henne &mdash;
stora i mat och dryck, begifna på kräsliga gästabud,
men lata, när det gällde snillelekar, tröga
till tankar &mdash; snara till knytnäfskamp! &mdash; Och
religionen! Hon stannade plötsligt framför ett
porträtt af Gustaf Adolf. Hennes fader hade
<a id="page-198" class="pagenum" title="198"></a>
stridt för den och nämnt den en helig sak. För
honom hade den nyktra, torra lutherdomen fyllt
hjärtats behof att närma sig Gud. Han hade
varit man och krigare, och hvarje hans dag
var rik på planer till nya bragder. Bibeln är
en god bok för den trötte att lägga sitt hufvud
mot, när kvällen kommer &mdash; ljus efter segern,
lugn efter nederlaget, men dock manande till
ro. Men för henne &mdash; kvinnan &mdash; på en mans
plats &mdash; var den ej nog. Hennes frysande själ
kräfde annan värme, hennes ensamma hjärta begärde
hetare böner, och därför &mdash;
</p>

<p>
Hon föll på knä framför porträttet, och hennes
händer famlade under den vida koftan, tills
hon fann ett krucifix, hvilket hon förde till sina
läppar.
</p>

<p>
»Fader, kalla det icke svek, om jag vill
vinna min salighet på en annan tro än din!
Se mildt ned till din dotter och minns, att hon
var ett värnlöst barn, när du drog bort. I min
moders famn har jag aldrig känt hugnad &mdash;
och ingen närskyld har stått vid min sida som
förtrogen och vän. Bland främlingar har jag
fostrats, bland främlingar lefver jag, och till
ingen utom Gud anförtror jag mina hemliga
tankar. Men törhända går min väg mot himmelen
fjärran från din, store fader. Se icke illa
på detta! Fuller löpa de samman i evig klarhet
en gång, om de ock här på jorden te sig olika.
Jag längtar efter frid, och jag skall söka den
efter mitt sinne. Inför din ädla skugga, o fader,
tillstår jag oändligen villigt, att det spröda redskap
du lämnade i ständernas händer, icke plöjer
<a id="page-199" class="pagenum" title="199"></a>
fädernas jord som sig bör. Svaga äro mina
krafter, för högt spänd min båge. Ditt folk förstår
mig icke och blir icke lyckligt under min
spira, den är dem för mycket af scepter för
litet af pekpinne i deras handlingars abc-bok.»
</p>

<p>
Med pannan sänkt mot krucifixet låg hon
kvar på golfvet, till dess kylan genomisade hennes
lemmar.
</p>

<p class="tb">
*
</p>

<p class="noindent">
Man hade nu hunnit ända fram till den tjugonde
december, och julstöket var i det närmaste
öfverståndet. Man begynte tänka på julklappar,
och en och annan af de mest köplystna
sneglade ifrigt uppåt Stortorget för att se, om ej
stånden för julmarknaden snart skulle ställas
upp.
</p>

<p>
De flesta hade dock mindre sinne än eljes
för julens firande, ty rannsakningen med den
gamle och unge Messenius, som sades hafva
stämplat mot drottningen och regeringen, väckte
så allmänt intresse, att till och med borgarhustrurna
läto ljusstöpning och svinslakt afstanna
för att med korsade armar sätta sig hos männen
och lyssna till hvad de hade att förkunna
om denna märkliga händelse.
</p>

<p>
Den unge Messenius hade strax förklarat
sig skyldig till författandet af en smädeskrift;
han hade äfven namngifvit de herrar af adeln
och prästerskapet, som gifvit klafven till den
olycksaliga skriften.
</p>

<p>
Och i dag &mdash; samma dag som marknadsstånden
verkligen begynte rada upp sig på Stortorget
<a id="page-200" class="pagenum" title="200"></a>
&mdash; stod både faderns och sonens dom afkunnad
för alla att läsa på ett plakat invid
skampålen.
</p>

<p>
Det hände icke ofta, att säljarna så i lugn
och ro som nu fingo sätta upp sina rariteter. Vanligen
var snatteriet i full gång så fort varorna
plockades fram, men till och med karamellerna
och pepparkaksgubbarna ofredades icke denna
dag. Allt folk strömmade fram till kåken för
att af någon läskunnig få sig meddeladt hvad
där stod om missdådarna.
</p>

<p>
Bland de främsta var jungfru Märta. När
herr Christopher kallades inför domstolen, namngifven
af junker Arnold som hans sagesman
beträffande riksstyrelsens åtgärder, hade Märta
bönfallit att få åtfölja honom, och nu stod hon
här vid farkärs sida. Man hade intet kunnat
företaga mot herr Christopher. Under tårar och
ödmjukliga bedyranden hade han nekat till all
gemenskap med den svarte syndaren, hvilken
väl gästat hans hus men aldrig synts honom
värd ens ett godt ord. Och på sin ed blef
han befriad från tuktan.
</p>

<p>
Den fagra jungfru Märta hade fallit mycket
af på denna korta tid. Hennes spotska käckhet
var försvunnen, och under ögonen löpte
stygga, gråbruna skuggor, tydande på hemliga
kval. De röda läpparna hade bleknat, och ned
mot hakan var det första ålderdomsstrecket ristadt
skarpt och djupt.
</p>

<p>
Med händerna hårdt tryckta mot bröstet
läste hon junker Arnolds dom, och hon brast
ut i konvulsivisk gråt, när hon kom till orden:
<a id="page-201" class="pagenum" title="201"></a>
&mdash; »då han blifvit beträdd med en upprorisk,
grof och ohörlig smädeskrift, hvilken han själf
uppsatt och skrifvit, hvarigenom mot hennes
kongl. majestät, hans kongl. höghet samt Sveriges
rikes undersåtar tumult och uppror kunnat uppstå;
alltså kan han icke benådas, androm vanartigom
till sky och varnagel, straffas såsom
en riksens förrädare och först mista högra hand
sin, sedan halshuggas och kroppen med hufvudet
på fem stegel läggas och handen sedan
naglas vid kåken.» &mdash;
</p>

<p>
»Hvad gråter du för, flicka,» sporde herr
Christopher och skyndade att draga dottern med
sig inåt Kinhästegatan.
</p>

<p>
Märta svarade så tonlöst, som hade hennes
röst vissnat bort:
</p>

<p>
»Han lider detta för min skull.»
</p>

<p>
»Snack! Han lider det för sin onda gärnings
skull. Du har intet med honom att skaffa.»
</p>

<p>
»Jag frestade honom.»
</p>

<p>
Märta talade alltjämt med samma döda
stämma, och hon gick framåt med släpande steg.
</p>

<p>
Fadern inföll barskt:
</p>

<p>
»Tag dig i akt för känslopjoller, dotter!
Man kunde eljes lätt tro, att du fått denne usling
kär. Och du har själf sagt mig, att han
var ditt hjärta främmande.»
</p>

<p>
»Den tiden hade jag fuller intet hjärta.»
</p>

<p>
»Så håll det ock nu i styr, att det ej bringar
dig till kåken.»
</p>

<p>
Märta stirrade rakt framför sig.
</p>

<p>
»Där vore min plats.»
</p>

<p>
»Är du galen, tös. Har du blifvit förhäxad!
<a id="page-202" class="pagenum" title="202"></a>
Godt, att vi kunna färdas hemåt snarliga, där
blir du dig väl lik igen.»
</p>

<p>
Märta hörde honom ej. Hennes ansikte var
hvitt som lärft, och huden tycktes stelnad öfver
kindknotorna.
</p>

<p>
»Farkär,» bad hon plötsligt, »för mig till
slottet.»
</p>

<p>
»Hvad vill du där?»
</p>

<p>
»Jag vill tala med drottningen.»
</p>

<p>
»Hur skulle det gå till?»
</p>

<p>
»Spörj icke &mdash; uppfyll blott min bön, så
som du alltid förr plägat.»
</p>

<p>
Herr Christopher kände hennes iskalla hand
famla efter hans, och han hugsade en liten varm
och mjuk barnhand, hvilken mäktat leda hans
steg efter sina barnsliga önskningar. Utan ett
ord vände han, och snart stodo de vid slottsporten.
Vakten steg fram och begärde få veta
deras ärende.
</p>

<p>
»Jag söker drottningen,» svarade Märta genast.
»För mig till henne, det gäller ett människolif.»
</p>

<p>
»Intet viktigare, unga jungfru! Slikt akta
vi inte stort nu till dags, men väl skulle jag
släppt eder in för edra svarta ögons glans, om
det tjänat till något, dock må I veta, att drottningen
dragit sina färde för att jula på Örebro
slott. Och väntas hon ej åter förrän efter Sancte
Knut.»
</p>

<p>
Märta stod stum. Aldrig hade vaktknekten
skådat ett sådant uttryck i ett ansikte. Han
ryste och tänkte ömkande: För henne bär det
<a id="page-203" class="pagenum" title="203"></a>
väl af till Danviken med ens! Han hade riktigt
tyckt sig kunna se, hur förståndet slocknade i
de stora, vidöppna ögonen.
</p>

<div class="chapter">

<h2 class="chapter" id="chapter-0-11">
<span class="line1">XI.</span><br />
<span class="line2">Skräddaren i adelsfodralet.</span>
</h2>

</div>

<p class="first">
<span class="firstchar">D</span><span class="postfirstchar">et</span> var en underlig konung, som denna
dag gjorde sin rond genom Stockholm.
Stora, skymfande folkhopar följde honom, hvar
han färdades fram, och på hans hufvud tyngde
en glödgad järnkrona. Framför honom bar den
rödklädde bödeln hans spira, en stridsklubba
med taggar, ett vapen, som plägade kallas morgonstjärna.
Den arme konungen med de vilda,
blodsprängda ögonen hade ock en storkansler
efter sig, en rödskäggig, groft byggd närkesbonde;
de voro hufvudmännen för de vidt omkring
beryktade »morgonstjärnorna».
</p>

<p>
Massan skränade omkring upprorsmännen,
hvilka nu skulle rådbråkas, halshuggas och steglas,
för att de djärfts visa sig uppstudsiga mot
regeringen och med klubbor och spjut trängt
sig in på adelsgårdarna.
</p>

<p>
»Hvem har uppviglat det gemena packet?»
undrade den förnäme köpmannen Doulmet. Han
stod utanför sin port och samspråkade nedlåtande
med en mindre betydande yrkesbroder,
hvilken också skaffat sig bod vid Västerlånggatan.
</p>

<p>
<a id="page-204" class="pagenum" title="204"></a>
»Å, det spörjes, att det lär vara en förryckt
piga från Dalarna, en prästdotter,» genmälde
den andre. »Hon lär ha blifvit galen,
när unge Messenius miste lifhanken &mdash; kärlek
förstås!»
</p>

<p>
»Skulle det törhända vara herr Christophers
karska Märta, som ledt upproret? Henne känner
jag genom min fruga, som är barnfödd där
på trakten. Hon hade hett blod, den tösen, lät
Maja-Karin förstå.»
</p>

<p>
»Jo, jo, och när sinnet är sjukt till. Undras
mig, om drottningen sitter och åser detta gycklet
som ett litet divertissement från de lysande värdskapen!
Aj, aj, den kronan sveder förvisso kungens
skinn &mdash; hör, hur han vrålar!»
</p>

<p>
Doulmet vände sig bort och mumlade:
</p>

<p>
»Det är en fast ömklig syn! Folket sliter
ju deras kläder i trasor. Väl måste de näpsas,
men det är en vidrig plägsed att göra dem till
föremål för allsköns hån och spe. Näppeligen
lärer det vara hennes majestäts vilja, att hennes
undersåtar skola fara så fram. Hon har alltid
visat ömhet för de olycklige.»
</p>

<p>
»Nämner I dem olyckliga, som bedrifver
ond gärning mot sitt land och dess lagar?»
</p>

<p>
»De äro allenast redskap i den pockande
lågadelns händer,» påstod Doulmet torrt. Han
räknade bland sina kunder endast de förnämligare
och föraktade uppkomlingarne &mdash; medan
han väntade på adelsbrefvet.
</p>

<p>
Det långa, skräckinjagande tåget med förbrytarne
i spetsen fortsatte uppåt Sanct Laurentii
gränd i riktning mot Stortorget. Flera af de
<a id="page-205" class="pagenum" title="205"></a>
mäktiga adelspalatsen stodo redan öde och tomma,
ty man befann sig i juni månad, och de,
som ej af regeringsärenden tvungos att stanna,
hade dragit till sina gårdar.
</p>

<p>
Solskenet tycktes flöda öfver i gränden och
söka sig upp mot de branta taken ända till
de smala skorstenarna. Några hundar dåsade
midt i gatsmutsen och reste sig med ett vredgadt
skall, när folket sparkade till dem.
</p>

<p>
En katt sprang ängsligt jamande in i en
mörk portglugg till ett igenbommadt hus, olustig
för råttfångst som för hvarje annan gagnelig
sysselsättning på denna glödheta dag.
</p>

<p>
Hennes majestät hade varit ute på ridtur
till Valdemarsön eller, som det nu allt oftare
nämndes, Djurgården. Vid slottsporten hejdades
hon af en rasande kvinna ur hopen, som
ville spå henne och skrikande trängde sig framom
kavaljerernas hästar.
</p>

<p>
»Eders höga nåde, hör mig! Jag känner
alla människoöden,» kraxade hon med hes och
ändå gäll röst. »Gif mig den allra nådigaste
hvita handen, och I skall få att veta allt I åstundar.»
</p>

<p>
»Afspisa henne med ett piskrapp,» uppmanade
Bourdelot, drottningens nykomne franske
medicus hennes unge gunstling Claes Tott.
Denne skulle intet högre önskat, men Corfitz
Ulfeldt, den från sitt fädernesland utvisade danske
gesandten, hvilken Kristina hugnade med
besynnerlig mildhet, inföll ifrigt:
</p>

<p>
»Nej, nej, låtom oss lyss till hennes ord.
Af barn och dårar läres sanningen, och hennes
<a id="page-206" class="pagenum" title="206"></a>
majestät skall törhända finna förnöjelse i hennes
tal.»
</p>

<p>
»Näppeligen,» svarade Kristina högdraget,
»men låt gå för en gångs skull. Offra en riksdaler
på upptåget, monsieur Ulfeldt. Min pung
tillstädjer icke slikt slöseri.»
</p>

<p>
Kristina räckte leende fram sin hand, som
den sinnesförvirrade kvinnan snabbt fattade.
Med sitt smutsiga finger drog hon linjer kors
och tvärs i handens innersida och mumlade
allehanda kabbalistiska ord. Slutligen skrek hon
högt: »Lifsens krona får I; den är af glödgadt
järn som morgonstjärnekungens! Aj, aj, höga
drottning, den bränner fuller bort den krona
I nu bär.»
</p>

<p>
Kristina ryckte till.
</p>

<p>
»Tvi för dumt snack,» sade hon häftigt, men
hennes kinder blefvo varmt röda, och blicken
fick något på en gång skyggt och lyckligt.
</p>

<p>
Claes Tott var nog djärf att infalla:
</p>

<p>
»Vår Herre och Luther månde vara storligen
långmodiga, om de brådt hamra den kronan
färdig, ty för sann ägnar eders majestät
dem föga flit. I går i slottskapellet njöt eders
nåde af Horatius &mdash;»
</p>

<p>
»Och sistlidne söndag i Storkyrkan af en
mäkta god sömn,» afslutade Bourdelot skrattande.
</p>

<p>
Hela sällskapet instämde i munterheten,
men kvinnans svada blef allt ymnigare, och ur
hennes förvridna mun strömmade förutsägelser
och orakelord i brokigt virrvarr.
</p>

<p>
Hon hade i sin sjuka hjärna samlat mycket
<a id="page-207" class="pagenum" title="207"></a>
af folkets dom öfver drottningen, och hon blottade
oförtäckt alla de smygande rykten, som
tassade omkring kungaborgen.
</p>

<p>
»I skall akta eder för den svartögde fransosens
gift, nådiga drottning,» hväste hon, »hans
trolldrycker vålla eder stort men, och det må
I veta, att den riddersman I höljt med guld,
är fullare af falskhet än jorden af mull, och den
där unge narren, I städse språkar an, är eder
tro, så länge I kör med lyckans spann.»
</p>

<p>
Hon flaxade upp och ned med armarna och
skrattade fånigt öfver att ha funnit dessa klumpiga
rim, men Tott, som förstod att de sista
orden gällde honom och den gunst, hvari han
stod hos Kristina, röt utom sig:
</p>

<p>
»Vet hut, käring!»
</p>

<p>
Också Bourdelot blef uppbragt och befallde
med den myndighet, han alltid brukade, och
som hennes majestät ej syntes taga illa upp,
att kvinnan skulle föras bort af vakten och sättas
i förvar, då hon spred ut hvad ondt och farligt var.
</p>

<p>
Kristina nickade medgifvande och liksom
trött. Omedvetet satte hon i detsamma händerna
för öronen, när ett fasansfullt skri skar genom
luften. Det kom från Stortorget, där morgonstjärnekungen
nu rådbråkades.
</p>

<p>
Bourdelot tog hastigt drottningens häst vid
tygeln och ledde den in på borggården. Hela
hans smidiga väsen antog i detta ögonblick en
vekt beskyddande ömhet, mannens emot kvinnan,
och Kristina såg upp mot honom med ett
hängifvet uttryck i de stora, blå ögonen.
</p>

<p>
Sedan något mer än ett år hade hon begagnat
<a id="page-208" class="pagenum" title="208"></a>
sig af denne mans läkarekonst, och hon
kände sig redan förunderligt frisk och stark. Hon
tyckte nu, att hon aldrig skulle kunna förgäta
den stund, då han för första gången steg fram
till hennes sjukläger och lade en sval, mjuk
hand öfver hennes brännheta panna. Så fort
förmådde han tvinga den svåra febern att fly,
att det nästan tycktes henne, som om hans blotta
närvaro strök bort plågorna. Och när hon blef
friskare, kvickade han henne an med gnistrande
skämt. Hennes dag hade knappast längre några
arbetstimmar. Skämtan och lysande fester plånade
ut grubblet och de ensamma tankarna.
Bourdelot tillät aldrig sin höga patient att gripas
af allvarets fasta hand, hvilken drog henne till
ansträngande plikter. Hon skulle roas, omgifvas
af glada kavaljerer och vackra damer.
</p>

<p>
Kristina stödde sig lätt mot sin medicus&rsquo;
arm, när hon nu gick uppför trappan, bakom
sig hade hon Tott och Ulfeldt samt efter dem
stallmästare von Steinberg. Också han hörde
till drottningens unga gunstlingar, sedan han vid
ett tillfälle lyckats rädda hennes majestät ur
sjönöd.
</p>

<p>
Det var ett stojande och högljudt sällskap,
som begaf sig upp i slottsrummen, och deras
skrattsalfvor hördes ända ned i rådskammaren,
där Axel Oxenstierna satt lutad öfver räkenskaper,
gåfvobref och kungliga propositioner.
Han skakade bekymrad sitt trötta hufvud, men
handen släppte icke pennan. Ännu var icke hans
värf afslutadt; än betydde hans ord något.
Drottningen hade till och med begynt närma
<a id="page-209" class="pagenum" title="209"></a>
sig honom igen. Hon var tidt led vid regeringsbördan
och axlade den af sig som en för tung
kappa. Ett fast sällsamt kynne hade hon, denna
unga kvinna, som alltid tycktes benägen att
älska, men som dock endast stänkte heta droppar
omkring sig af den ömhet, hon bort samla
på en enda.
</p>

<p>
Hvarje år hade gunstlingarnas antal ökats
och ynnestbevisen utdelats allt rikligare, och
dock föreföll det, som om drottningens hjärta
blefve allt kallare. Hon drog sig inom ett hårdt,
glänsande skal och tycktes ej vilja låta någon
veta sina innersta tankar. Godt vore, om dessa
båda lycksökare Bourdelot och Pimentelli, den
spanske gesanten, snarliga komme ur riket.
Ett helt år hade de frestat regeringens och folkets
tålamod genom att draga drottningen ifrån
hvad henne kärt borde vara: omsorgen om sitt
land; och de rykten, som för deras skull spredos
om drottningen, voro så nesliga, att de ohjälpligt
fläckade landets första kvinna.
</p>

<p>
Axel Oxenstierna ville i dag tala med Kristina.
Han ville än en gång pröfva, om hon
täcktes lyssna till en faderlig varning, men han
måste bida sin tid. Törhända töfvade hon denna
gången dagen öfver i Stockholm. Eljes hade
hon nu hela våren vistats på Jakobsdal, hvilket
grefve Magnus skänkt henne. Där mottog hon
alla de utländska sändebuden, och där hade hon
förlidet år afhållit sina långa diskurser med de
mystiska italienarne Malines och Cassati,
hvilka försvunnit lika plötsligt och spöklikt som
de visat sig.
</p>

<p>
<a id="page-210" class="pagenum" title="210"></a>
Ett par surrande och näsvisa flugor störde
den gamle kanslerens bekymrade tankar; de
spelade honom allehanda puts på det oskrifna
pappersarket, och han måste schasa bort dem.
</p>

<p>
Ett svagt hopp om att drottningen skulle
komma ned på kansliet hade han hyst, men
förmodligen hade hon anländt till staden allenast
för att efterhöra Pimentellis hälsotillstånd. Det
troddes, att han fått ett lindrigt anfall af den
pest hela Stockholm hotades med.
</p>

<p>
Kansleren vände sig till en af skrifvarne,
hvilkens raspande penna genast afbröt sitt bråda
lopp:
</p>

<p>
»Har hennes majestät låtit tillsäga, att hon
ärnar sig ned här i dag?»
</p>

<p>
»Nej, eders nåde, därom ha vi intet försport.»
</p>

<p>
»Godt. Faren fort med det arbete, jag förelagt
eder!»
</p>

<p>
Han nickade vänligt. Sedan han ordnat sin
svarta, veckrika silkesdräkt och slätat spetskragen,
begaf han sig upp för den smala vindeltrappan
till gamla matsalen, på hvars tröskel
han stannade med ofrivilligt rynkade ögonbryn,
ty för hans allvarliga blick tedde sig det upptåg,
som här förehades midt på blanka förmiddagen,
ingalunda amusant.
</p>

<p>
De lärde herrarne Naudé och Meibom utförde
till drottningens och hela hofvets förlustelse
ett slags forntida dans, sannolikt densamma,
hvarom de för någon tid sedan skrifvit en lärd
afhandling. De togo sig öfvermåttan löjliga ut,
men tycktes själfva okunniga om, att de gjorde
<a id="page-211" class="pagenum" title="211"></a>
sig till narrar med sina apliknande fasoner och
sitt konstiga krumbuktande.
</p>

<p>
På ena sidan om drottningen stod Bourdelot,
på den andra hennes f. d. hofskräddare
Holm, nu adlad till Leijoncrona. De skrattade
öfverljudt, och Kristina gaf dem icke efter.
Bourdelot tillät sig slutligen några glåpord högt
uttalade. Dessa hejdade Meibom i ett djärft
hopp, och han uppfattade med ens, att medan
de blott trott sig illustrera sina skrifter, hade
de i själfva verket spelat den snöpliga rollen
af arlekiner.
</p>

<p>
Utan ett ord rusade den storväxte tysken
fram till Bourdelot, som föranstaltat uppvisningen,
och smällde honom en eftertrycklig örfil
på högra kinden.
</p>

<p>
»Vet I icke hut, som drifver gäck med ärlig
mans lärdom,» röt han, glömsk af drottningens
närvaro.
</p>

<p>
Hon reste sig emellertid blixtsnabbt och
utbrast: »Slika uppträden, min käre Meibom,
undanbedja vi oss för all framtid. De hafva
platt intet med hofseder att beställa, och helst
se vi, att I ofördröjligen drager dädan, om I
ej skall stå oss röd och blek till svars för eder
klumpighet.»
</p>

<p>
Som alltid tände vreden heta flammor på
hennes kinder, och ögonen mörknade i hot. Hon
stampade hårdt i golfvet med den klacklösa stöfveln
och tillade vänd till Leijoncrona: »Drag
försorg om att vi blifva den karlen kvitt snarast
görligt.»
</p>

<p>
<a id="page-212" class="pagenum" title="212"></a>
Bourdelot log själfbelåtet. Detta var väl
hans sista värf på svensk botten, ty redan instundande
natt skulle han lämna det land, där
under ett decennium Frankrikes söner haft ett
säkrare stamhåll och fetare bord än fosterjorden
bjöd. Det var drottningens vilja, att han skulle
draga ut ur staden nattetid. Hon fruktade, att
hennes vidskepliga undersåtar skulle angripa
honom. De trodde, att han gifvit henne allsköns
trolldrycker, och att han dymedels vunnit
hennes stora bevågenhet. Väl visste hon, hvem
som innästlat detta talet i deras hus och sinnen,
och hon aktade att näpsa honom, hur nära tronen
han än stod.
</p>

<p>
Bourdelot hade en gång sagt: »Grefve Magnus
är min vedersakare i allt, icke därför att
han är eders majestäts vän utan därför att han
ser, att jag sitter orädd i sätet och han däremot
glider nedför på de pund försynen placerat i
en onämnbar kroppsdel.»
</p>

<p>
Kristina begynte ock finna, att Magnus
Gabriel De la Gardie nu icke längre var den
spirituelle världsmannen utan en trätlysten och
pockande hofkavaljer, och hon visade honom
stundom ett gäckande förakt, som ökade hans
hat mot lyckligare medtäflare.
</p>

<p>
Leijoncrona makade med en föga smidig
rörelse Meibom bort till kammarpagerna och
sade snäsigt:
</p>

<p>
»Det är bäst, han ger sig i väg. Här vilja
vi ej ha honom!» Med högra tummen och pekfingret
knäppte den viktige räntmästaren, en titel,
som Holm-Leijoncrona fått snarare för sina försyndelsers
<a id="page-213" class="pagenum" title="213"></a>
än för sina förtjänsters skull, bort
några dammkorn från den med guldbroderier
öfversållade rocken och vände sig nu mot rikskansleren
med en bugning, som var halft drängaktig,
halft oförskämd.
</p>

<p>
»Nej se, grefve Axel,» sade han gemytligt,
»träd innanför! Drottningen har väl icke sett
eder. Vi ha haft så stor gamman af de lärda
herrarnas piruetter, att eders nådes närvaro undgått
oss.»
</p>

<p>
Axel Oxenstierna betraktade den uppblåste
ögontjänaren utan att genmäla något, ej heller
följde han uppmaningen att träda in i salen. När
hennes majestät haft ett vredesutbrott som detta,
hände det henne tidt, att hon blef onådig och
förolämpande, hvem som månde komma i hennes
väg.
</p>

<p>
Leijoncrona, som ej förstod den gamle statsmannens
ringaktande tystnad, trugade honom
ånyo:
</p>

<p>
»Stig mans på, herr grefve! Nu hafva vi
aflägsnat de lärda paddorna. Bourdelot har
rensat slottet för de tallriksslickarna. Men nu
lärer han själf få respass efter hvad det förljudes.
Drottningen har nog af hans kurer och afsäger
sig Frankrike till Spaniens förmån, he, he, he.»
</p>

<p>
»Du snackar hufvudet af dig, Holm, och
törhända hvad dig än kärare är, adelsrocken,»
sade nu ändtligen Oxenstierna med djup, tung
stämma. Han åstundade ifrigare än någonsin
att få denne plumpe sälle aflägsnad från hofvet,
där hans lösmynthet redan gjort mycket
ohägn. Hade han icke låtit göra veterligt, att
<a id="page-214" class="pagenum" title="214"></a>
Kristina, Gustaf Adolfs dotter, användt honom, en
simpel lakej, till sin förtrogne, när hon på smygvägar
lät föra påfvens utskickade till sin sängkammare.
</p>

<p>
En skälfning gick genom Oxenstiernas leder
vid tanken på hvad som blifvit honom sagdt om
drottningens intresse för den papistiska läran. Det
syntes honom, att ingen förödmjukelse kunnat
drabba landet hårdare än den om hon afveke
från sin fäderneärfda tro. Alla felsteg, hon begått,
allt slöseri med kronans medel, lättfärdighet
och skrymteri voro intet, jämfördt med detta
brott mot samvetets och rikets lagar.
</p>

<p>
Kristina hade fått sikte på honom, nickade
kort och sporde:
</p>

<p>
»Hvad är I begärandes, herr kansler?»
</p>

<p>
Nu stod Axel Oxenstierna ånyo inför henne,
och hans blick hade det uttryck, hon erinrade
sig sedan sin barndom, när han var missnöjd med
lilla drottningen. En scen från denna länge sedan
flydda tid framträdde plötsligt med lefvande
färger för henne, och hon log halft svårmodigt,
halft trotsigt, när hon räckte honom handen.
</p>

<p>
»Vill eders majestät nådigast skänka mig
några ögonblick?»
</p>

<p>
»Ja &mdash; ehuru jag förmärker, att edert tal är
af ondo. Minns I den gången I sammankallade
riksråden omkring min tioåriga person och höll
en moralpredikan för mig, utgående från berättelsen
om Noaks söner? Så ser I ut också i
dag, men måhända väljer I en annan biblisk
bild. Jag förhoppas det. Jag hörer ej gärna
om de samma sagorna.»
</p>

<p>
<a id="page-215" class="pagenum" title="215"></a>
»Ingen saga skall jag mäla, nådigsta drottning.
Jag har kommit att &mdash; varna eder.»
</p>

<p>
Kristina rynkade pannan.
</p>

<p>
»Slikt bedrifver I med alltför stor flit! &mdash;
Leijoncrona, om en timme skall I ledsaga mig till
monsieur Pimentelli. Håll eder beredd!»
</p>

<p>
Johan Holm-Leijoncrona bugade och höll dörren
öppen för hennes majestät, som följd af rikskansleren
begaf sig in i sängkammaren. När de
höga personerna försvunnit, rätade den sprättige
herrn upp sig och tog några långa steg öfver
det glatta golfvet, hvilket alltid vållade honom
förtret. Han gled och halkade beständigt till hofmännens
förlustelse. I synnerhet kammarpagerna
drefvo öppet spe af honom.
</p>

<p>
Nu ämnade han sig direkt ned till klädkammarn,
där han visste, att hans stinne svåger,
Polycarpus Crombygel, i sin egenskap af
husgerådsmästare i dag reviderade. Han skulle
gifva honom att veta, hur hennes majestät utmärkt
honom och kallat honom »en hjälp i nödens
timma». Hon hade nämligen lånat sextiotusen
riksdaler af honom. Bourdelot skulle hafva
trettiotusen vid sin afresa, och resten måste
brukas till en balett, hvilken drottningen ämnade
gifva under sommaren.
</p>

<p>
I trapporna mötte Leijoncrona en liten kammarpiga
och hugnade henne ofördröjligen med
karesser af det slag, han sett hofmännen bruka,
men hans händer hade alltför tafatta och dygdesamma
grepp, hvarför den unga tärnan skrek
<a id="page-216" class="pagenum" title="216"></a>
dubbelt så högt, som när »dulle-Totten» kramade
henne.
</p>

<p>
Grefve Claes Tott hade många kärleksbravader,
och det förnöjde drottningen storligen att
höra om dessa mandater. F. d. hofskräddaren
drömde om att också kunna uppbygga hennes
majestät med berättelsen om att han funnit diamantsmycken
och guldrullar i sin hatt jämte en
viss skön dams älsklingsblomma eller band, men
ännu hade intet slikt galant äfventyr vederfarits
honom. Man skrattade åt eller afvärjde hans
amourer. &mdash;
</p>

<p>
»Tag plats, gref Axel,» uppmanade Kristina
och slängde sig själf vårdslöst på sängen, gäspande
som ett själfsvåldigt barn.
</p>

<p>
Kansleren lydde stillatigande. Hennes disgraciösa
och osköna ställning plågade honom,
men han hade föresatt sig att taga henne med
mildhet, och afvaktade hennes nästa ord.
</p>

<p>
Det kom helt plötsligt:
</p>

<p>
»Jag är icke vid synnerligen affabelt lynne
i dag, min käre kansler; min medicus lämnar
mig, bortdrifven af mitt folk, som vill behålla
allt i eget fat.»
</p>

<p>
»Jag lyckönskar eders majestät och hela landet,
som befrias från denna osmakliga person,
och min högsta åstundan är, att afskedet stode
för dörren ock för andra lycksökare.»
</p>

<p>
»Hvilka menar I?»
</p>

<p>
»Främst Ulfeldt och Pimentelli, eders höga
nåde.»
</p>

<p>
»I förgäter sannolikt, att don Pimentelli kommer
från ett land, på hvars vänskapstraktat vi
<a id="page-217" class="pagenum" title="217"></a>
sätta högt värde, och hvad Ulfeldt beträffar, har
han bevist sig vara oss underdånigst tillgifven.
Hade han icke öppnat sin börs, skulle vi ej
mäktat resa till gamle pfalzgrefvens begrafning
förlidet år. I vet väl, jag hade förgäfves bud
om försträckning på tio håll; äfven till eder och
gref Magnus vände jag mig, begärandes lån,
men edra guldtunnor hade intet sprund.»
</p>

<p>
»Eders nåde dömer öfverhöfvan strängt. Vi
ha aldrig tvekat att gifva, när eders majestät
trängt på, men då förmådde vi det icke. Reda
penningar är en fly vara i Sverige nu till dags.»
</p>

<p>
»Och I ger mitt &rsquo;slöseri&rsquo; skulden. Fuller är
mig detta veterligt. Men en fri fågel sätter man
icke ostraffadt i bur. Förmenas han att flyga
mot all världens härligheter, begärer han dem
till sig. Så har det gått mig. Nu skall jag
dock snarliga bjuda eder alla farväl. I vet, att
mitt beslut denna gång är oryggligt.» Hon satte
sig plötsligt upp och utbrast passioneradt:
</p>

<p>
»Jag hatar mina bojor; jag hatar gallren!
Och jag förfryser här i denna polarvrå, där man
bjuder ljumma hjärtan och ljumma eder. Man
har förebrått mig, att jag icke kan älska. Säg
&mdash; hvem vill man bjuda mig, som mäktade fatta
det sinne, hvilket förbränner sig själf i längtan
efter hel lycka?»
</p>

<p>
Axel Oxenstierna stirrade häpen på henne.
Hon syntes honom förvandlad, som omgifven
af eldslågor. Det var en ung kvinna, törstande
efter det ouppnåeliga, för stolt att duka under
för sin svaghet, för sann att förneka den.
</p>

<p>
Hastigt slog hon dock om från det feberheta
<a id="page-218" class="pagenum" title="218"></a>
tonfallet till ett lugnare, och i det hon tog plats
midt emot Oxenstierna, sade hon:
</p>

<p>
»Jag väntar edert andragande!»
</p>

<p>
Kanslerens hvita hufvud böjdes djupt.
</p>

<p>
»Skall eders majestät värdigas höra mig?
Jag har obehagliga saker att mäla. Mitt tal
blir ej så ljufligt som de unga courtisanernas.
Får jag nådig tillåtelse att säga fritt, hvad som
ligger mig på hjärtat?»
</p>

<p>
Drottningen nickade. Hon kallade till sig
sin älsklingshund Pan och begrafde fötterna i
hans yfviga päls.
</p>

<p>
Oxenstierna tvekade en sekund. Han hade
så mycket att frambära &mdash; allt var af största
vikt, men det syntes honom, som skulle det ej
båta mera än att kasta en sten i djupt vatten.
När ringarna efter den utplånats, är den glömd.
</p>

<p>
Han begynte dock, och talade länge och
lågmäldt. Till en början lyssnade Kristina uppmärksamt,
men snart föreföll hon trött på dessa
föreställningar om tryckande skatter, otjänlig hofhållning
och mycket annat. Först när kansleren
upprörd yttrade, att han äfven förnummit, det hon
hade i sinnet att falla i jesuiternas lockande snaror,
spratt hon till och sparkade undan hunden
med en förtrytsam rörelse:
</p>

<p>
»Det undrar mig, att I lyss till falska och
hala tungors snack,» genmälde hon högmodigt,
»och att jag gitter svara eder, kan I betacka eder
grå hår. Hör mig, min vän, <em>Sveriges</em> drottning
sviker icke sin faders tro, om hon ock ser dess
håligheter. &mdash; Nu till annat: Hvad säger I om
att bli hertig?»
</p>

<p>
<a id="page-219" class="pagenum" title="219"></a>
»Jag förvägrar att mottaga slik ärebevisning.»
</p>

<p>
»Det gör I allenast därför att I vet, det jag
åstundar unge Totts upphöjelse i hertigligt
stånd.»
</p>

<p>
»Enligt min syn på tingen är en svensk ädlings
börd honom nog. Man måste endast beklaga,
att så många nu till dags lisma sig fram
till ernåendet af adelsdiplomet. Eders majestät
har nära sin person en narr, som ej borde tillstädjas
vapensköld.»
</p>

<p>
»Hans namn?»
</p>

<p>
»Hofskräddaren Johan Holm.»
</p>

<p>
»Min Leijoncrona! Hvad har han förbrutit?
Icke annat jag vet, är han en lika braf man
som någon annan.»
</p>

<p>
»Hans bravur må vara hvilken som helst, han
förblir dock en skräddaresax i adelsfodral, och
jag ber underdånigast eders majestät betänka ...»
</p>

<p>
Kristina reste sig och tvang honom med
en handrörelse att afbryta.
</p>

<p>
»Låt det nu vara nog,» sade hon retligt.
»Jag är behörigen tuktad och tränger till hvila,
eller nej &mdash; innan jag beger mig till Pimentelli,
skall jag rida ut ett slag igen. Min häst bär
mig bort från alla ledsamheter.»
</p>

<p>
Oxenstierna ärnade invända, att hon alltför
flitigt begagnade denna förströelse, ty aldrig tillförene
hade man väl hört om en drottning, som
nattetid red allena gata upp och gata ned, så
som hon för plägsed hade, men han vågade icke
ytterligare pröfva hennes långmodighet.
</p>

<p>
Sedan han djupt bugande kysst hennes hand,
aflägsnade han sig.
</p>

<p>
<a id="page-220" class="pagenum" title="220"></a>
Han hade icke väl hunnit ut, förrän Johan
Holm, högtidlig och med ett viktigt smil kring
de skägglösa läpparna, stod inför hennes majestät.
</p>

<p>
»Hvad vill han, min käre mästare af saxen
och lejonet,» sporde Kristina skrattande.
</p>

<p>
»Eders majestät, jag för en ädel jungfrus
talan.»
</p>

<p>
»Hon är kärlekskrank, den väna mön, inte
sant? Men hvad skall jag göra åt det?»
</p>

<p>
»Hon bönfaller genom mig,» han bröstade
sig, »om eders majestäts beskydd.»
</p>

<p>
»Såå &mdash; är I en sådan storman i älskogsdater?
Hvad säger mor Barbara därom? Hon
tör väl icke skåda med blida ögon slika snedsprång.»
</p>

<p>
Leijoncronas små plirande ögon, hvilka liknade
tennknappar i dåligt sydda knapphål, glimmade
till, och han bekände en smula generad,
att han allenast var tredje man. Den unga tärnan
älskade af varmt hjärta grefve Tott, men hennes
fader ville gifva henne åt en annan. Endast
drottningen kunde rädda henne.
</p>

<p>
»Tott må komma hit,» befallde Kristina; och
när hennes befallning nått sitt mål och grefven
stod inför henne, sporde hon:
</p>

<p>
»Ärnar I gifta eder?»
</p>

<p>
»Nej, eders majestät. Jag har ännu icke
skådat kvinnan, allenast kvinnorna.»
</p>

<p>
»Klokt taladt. Far fort med sådan syn på
genus femineum. &mdash; Men här lärer finnas en
ung tärna vid mitt hof, som drömmer om eder
kärlek.»
</p>

<p>
»Då är min famn öppen att vagga hennes
<a id="page-221" class="pagenum" title="221"></a>
drömmar, eders majestät. I fredstid har en krigare
icke annat att beställa än att lustvandra
bland lefvande blomstersängar. Hvilar en diamant
invid blommornas hjärta, kyssa vi bort
&mdash; det är vårt lefvebröd.»
</p>

<p>
Drottningen skrattade bevåget åt gunstlingens
skämtan, och hon sade:
</p>

<p>
»Så ger jag eder orlof till kärlekshandeln,
grefve Tott! Älskog är den friborna lyckans
skötebarn, äktenskapet samhällets bête avire.
Jag ser gärna ungdomsdrömmarnas hvita fjärilar
vid mitt hof. De parera mot röda rosor,
men örtagårdens fänkol och anis äro mig föga
kära. Och nu, herr grefve, ställ den unga tärnan
till freds efter hennes sinne! Jag behöfver er
ej mera i dag. Vi ses i morgon på Jakobsdal!»
</p>

<p>
Hon tänkte, när han lämnat henne, att hon
hellre skulle velat gifva riket i arf åt denne
ridderlige ungersven med furstelater än åt sin
frände Karl Gustaf, som alltjämt syntes henne
vara en borgerlig sprätt med smått skurna begrepp.
All utvärtes estime ville hon likväl framgent
som hittills bevisa honom, ty han var dock
en ättling af det stolta Vasahuset, han som Tott,
men ett fjät närmare kronan.
</p>

<div class="chapter">

<h2 class="chapter" id="chapter-0-12">
<span class="line1">XII.</span><br />
<span class="line2">I onåd.</span>
</h2>

</div>

<p class="first">
<span class="firstchar">F</span><span class="postfirstchar">ru</span> Ebba Brahe lyftes af tvenne sina
tjänare upp i den kalla karossen, hvilkens
unkna luft vållade henne en besvärlig hostattack.
<a id="page-222" class="pagenum" title="222"></a>
Hon satte sig med en djup suck ned
på de hårdt stoppade dynorna och drog sorgedoket
öfver pannan ned mot de insjunkna, gråbleka
kinderna. Salig kungens ungdomsälskade
hade intet af sin ljufva fägring kvar. Hon var
en sjuklig och trött gammal kvinna, som efter
sin makes död dragit sig tillbaka från världen.
</p>

<p>
Dock hade hon planterat tvenne unga, starka
träd på kunglig mark, sina båda söner, af hvilka
den yngste nyligen gift sig med drottningens
enda förtrogna, den vackra Ebba Sparre. Hon
hade känt sig så lycklig vid all den ära, som
vederfors hennes barn, att det slag, som denna
samma dag drabbat henne, hade gjort henne
dubbelt ondt. Det vackraste och stoltaste trädet
hade blåst omkull &mdash; hennes mest älskade son,
Magnus Gabriel, hade fallit i onåd hos drottningen.
Intet kunde mera ha bragt henne ur
fattningen än detta budskap.
</p>

<p>
Först kände hon sig förlamad. Det föll en
tyngd öfver alla hennes leder, och händerna
sjönko som bly ned i hennes sköte. Men hennes
trots år och sorger kraftfulla natur ville ej finna
sig i någon slö underkastelse. Hon skulle undersöka
saken, själf tala med sonen. Han måste
väl säga henne, att budbäraren öfverdrifvit, att
det hela varit en obetydlig och lätt kurerad
querelle! ... Om Magnus verkligen drefs från
hofvet, från drottningens närhet, skulle det för
sann bli hans död.
</p>

<p>
Och hvad hade den alltför ledsamma affären
rört sig om? Hon vände sig mot sin dotter
<a id="page-223" class="pagenum" title="223"></a>
Maria Sophia, hvilken ledsagade henne, och
sporde:
</p>

<p>
»Skulle Magnus gjort sig skyldig till annat
än ett bakdantande af en simpel adelsman?»
</p>

<p>
Maria Sophia tvekade. Broderns olycka
gick också henne djupt till sinnes; hon såg
melankoliskt ut på det snöblandade regnet, när
hon helt sakta genmälde:
</p>

<p>
»Det torde tyvärr ej vara första gången han
sökt höja sig i drottningens ynnest genom att
förklena andra, och godt hade det varit, om
vår kärälskelige broder haft tungan sittande fastare
i munnen.»
</p>

<p>
Ebba Brahe svepte mantelkappan tätare omkring
sig och sade med en röst, i hvilken lidelsen
tycktes rostat fast, så hes och skroflig
var den:
</p>

<p>
»Jag är säker på min son. Han har intet
ondt begått. Denne Steinberg, som han namngifvit
som drottningens förtalare, måste ock ha
skulden.»
</p>

<p>
»Steinberg lärer med ed bekräftat, att han
intet låtit mäla om hennes majestät, och detsamma
säger äfven öfverste Schlippenbach, som
vår käre broder blandat in i händelsen.»
</p>

<p>
»Tig barn, hellre än att du med ditt tal
skall vända dig mot din broder,» inföll fru Ebba
barskt. »Gud gifve, vi hade denna vägen bakom
oss och voro i Uppsala, där jag skall få bevisning
om min sons oskuld. Fuller anar jag,
att den ränksmidaren Pimentelli står bakom allt
detta ominösa snack. En De la Gardie fläckar
<a id="page-224" class="pagenum" title="224"></a>
icke sin heder med någon låg handling, och
min Magnus är höjd öfver allt illavulet.»
</p>

<p>
Vagnen skakade fram på den dyiga vägen,
och de våldsamma krängningarna bröt den
gamla moderns ordström, så att dottern hade
svårt att uppfånga meningen.
</p>

<p>
Trots den tidiga morgonstunden, rådde
kulen decemberskymning, och de två kvinnorna
inne i den alltför stora, mörka vagnen liknade
grå spökskepnader af sorgen och grämelsen.
</p>

<p>
Sömniga och dufna följde tjänarna efter i
en karet. De hade hoppats få stanna i fred på
Axholmen öfver vintern, och att så här plötsligt
bryta upp likade icke de åldriga lakejerna och
de grånade kammarpigorna.
</p>

<p>
De hviskade skyggt om anledningen till resan,
sådan ryktet mält dem den. Gref Magnus
hade vågat tillvita drottningen hennes synd att
hafva en utländsk älskare af den hale don Pimentellis
kaliber, hvaröfver drottningen blifvit
så uppbragt, att hon spottat grefven midt i synen.
Detta hade Gustaf Wrangels tyske kammartjänare
på sin rotvälska förtalt, och han hade
dristat sig göra det tillägget, att hennes majestät
fällan icke skulle tagit så illa upp, om hon
haft någon natt till öfvers för herr grefven, men
Spanien och Danmark nynnade så fliteligen vaggvisor
för henne, att hon förgätit Sverige.
</p>

<p>
Man visste, att detta tal syftade på Pimentelli
och Ulfeldt, och harmades på drottningen,
men många ord byttes ej nu i ämnet. Halfsofvande
sutto de alla, endast helt flyktigt ankvickade
<a id="page-225" class="pagenum" title="225"></a>
af honungsbrödet och brännvinet, som i
en fältflaska gick från mun till mun.
</p>

<p>
Backe upp och backe ned gick färden. Snön
föll allt ymnigare och gjorde de knaggliga vägarna
än oländigare. Blåsten tjöt och hven, där
den från skogen sopade fram öfver de ofantliga
gärdena och hvirflade snöflingorna omkring som
täta, rullande moln, hvilka pressats mot marken.
</p>

<p>
»Nu skönjs stadsporten, fru moder,» utbrast
slutligen Maria Sophia. »I ser svåra medtagen
ut.»
</p>

<p>
»Resan har vållat mig mycket men, men
Herren vare tack, att den snarliga är öfverstånden.
I min sons armar skall jag förgäta
alla krämpor.»
</p>

<p>
Hennes stora, mörka ögon fylldes af ljus
lycka, och hon satte sig rakare på den smala
bänken, alltför obekväm för hennes år.
</p>

<p>
Det röda Vasaslottet lyste nu emot dem som
en väldig fyrbåk uppe på vallen, och nedanför
lågo små fula, halmtäckta hus utkastade som
en handfull jätteleksaker. Domkyrkans torn förblefvo
borta i snödiset, men själfva byggnadens
massa sträckte sig som ett sofvande mammutdjur
på den lilla upphöjningens hvita bädd.
</p>

<p>
Det var lördag, och klockorna ringde till
heligmål och slut på veckans id, just när de
hunnit den gropiga gatan, hvilken snirklade sig
upp mot slottet.
</p>

<p>
Grefvinnan Ebbas dräng, Lasse, hade ridit
i förväg för att hos slottsvakten efterhöra, hvar
grefven stode att anträffa. Slokörad och med
hängande mungipor återvände han till den väntande
<a id="page-226" class="pagenum" title="226"></a>
karossen, hvilken tycktes stelnad och infrusen
i snön.
</p>

<p>
Ebba Brahe slog med knuten hand upp
dörren:
</p>

<p>
»Hvilka tidender medför du?»
</p>

<p>
»Eders nåde! Drottningen har dragit ut på
jakt med den engelske och spanske gesanten,
och gref Magnus &mdash;»
</p>

<p>
»Han är med &mdash; han är alltid med drottningen
&mdash; jag vet det!» Hennes stämma ljöd
nästan hotande, och ögonen brände mot Lasses
ansikte, så att han knappt vågade säga mera.
</p>

<p>
Maria Sophia inföll:
</p>

<p>
»Hvad fick du att veta beträffande min
herr broder?»
</p>

<p>
»Den nådige grefven begaf sig i går morse
till Ekholmen.»
</p>

<p>
»När väntas han åter?» sporde fru Ebba,
och nu sjönk rösten, som när ett ljus plötsligt
slocknande glider ned i pipan.
</p>

<p>
Lasse skulle åstundat, att hans ljusa hårman
i detta ögonblick skylt hans ansikte, men
blåsten reste den i stället stridslystet.
</p>

<p>
»Vakten hade förnummit, att alla herr grefvens
tillhörigheter redan blifvit eftersända; han
lärer icke brådt förväntas åter.»
</p>

<p>
Ebba Brahe ryckte till, och ohörbara ord
smulades sönder mellan hennes skälfvande läppar.
Det blef fru Maria Sophias värf att tillsäga
kusken att köra till härbärget, men när
hon där ville föra sin fru moder till sängs, nekade
<a id="page-227" class="pagenum" title="227"></a>
denna. Hon skulle sitta uppe, eljes fruktade
hon att ej kunna resa sig mera.
</p>

<p>
»Sängen är en vän för den, som mäktar
sofva,» sade hon matt, »men vaka hamnar den
sig tidt på, förvandlande sig till sjukläger.»
</p>

<p>
I en hög karmstol föll den gamla grefvinnan
samman; hennes ögon stirrade ut mot
kammarens enkla föremål utan att se dem. Ett
vaxljus brann ned och ersattes med ett nytt,
innan morgonen grydde. Blek och olustig smög
den sig till sist in och hälsade fru Ebba med
en kall smekning öfver hennes skrumpna hand,
som vissen och blåådrad hvilade bland den
svarta kjortelns veck.
</p>

<p>
Klockorna ringde ånyo, denna gång till
mässa, och fru Ebba uppmanade dottern och allt
sitt folk att begifva sig till kyrkan. Själf ville hon
bida i ensamhet den stund, då gudstjänsten slöt,
för att ha kraft att oförtöfvadt åka upp till slottet.
Drottningen skulle säkerligen icke vägra henne
audiens änskönt det var söndag. Hon hade ju
afskaffat allt helighållande af denna dag och plägade
själf då ställa till allehanda lustbarheter.
</p>

<p>
Ståtlig tog sig den grefliga karossen med
det prunkande vapnet ut, när den körde upp mot
slottsbacken; före den red Lasse, och på sidorna
sprungo sex drängar i det De la Gardieska
livréet. De höllo alla höfviskt sina hufvudbonader
i handen.
</p>

<p>
Inuti vagnen fanns allenast grefve Magnus&rsquo;
moder. Hon hade återfått sin tillförsikt, och ögonen
strålade ut sin kvarglömda ungdom öfver det
<a id="page-228" class="pagenum" title="228"></a>
fårade, tåreplöjda ansiktet. Den tjänare, hon
sändt för att efterhöra om drottningen ville gifva
henne företräde, hade återvändt med ett mycket
huldrikt svar, och detta kom henne att tro på
en lycklig utgång af sitt ärende.
</p>

<p>
Genom den etthundra man starka högvakten
skred den lilla svarta skuggan i änkedoket fram.
Hon var så van vid hofceremoniel, att hon som
en sömngångerska passerade förrummet, där den
guldbroderade stånddrabanten stod som uthuggen
ur trä. När hon kom in i salen, där hela
hofvet syntes samladt i hviskande grupper, gled
en het, skamsen rodnad öfver kinderna, men
hon höjde hufvudet och följde kammarherren
Claës Banér in i drottningens kabinett.
</p>

<p>
»Väl mött, fru Ebba!»
</p>

<p>
Det var drottningens klara, något kalla
stämma, som ljöd emot henne från rummets förgrund.
Hon stod där under en himmel af karmosinsammet,
omgifven af sin uppvaktning.
Hvad den gråa klädesdräkten, den svarta halsduken
och den lilla sobelbrämade sammetsmössan,
som hennes majestät bar, föreföll henne
välbekant. Det enda, som tycktes henne främmande
i drottningens påklädning, var den juvelprydda
amaranterorden i sitt röda band. Visserligen
hade hon försport mycket om dess tillkomst
och äfven harmats öfver slikt pjoller, men
nu ville hon icke tänka därpå. Hon skulle villigt
förgäta alla drottningens nycker, allenast
hugsande hennes stora nåd och godhet mot sonen.
</p>

<p>
Inför dessa leende, oförstående människor
&mdash; de flesta af utländsk börd &mdash; kostade det
<a id="page-229" class="pagenum" title="229"></a>
fuller på att ödmjuka sig, men intet var henne
mer värdt än sonens bästa, och plötsligt kände
hon klart, hvad han aldrig i ord tillstått men
i tusen svartsjuka handlingar bevist, att Magnus
med hela sitt varma, veka hjärta älskat denna
kvinna, som nämndes Sveriges drottning.
</p>

<p>
Hon höjde icke hufvudet, men i tonfallet
låg en stolt förebråelse, när hon nu yttrade:
»Jag har kommit för att träffa min son. Jag
kunde icke föreställa mig honom annorstädes än
där hans höga beskyddarinna fanns.»
</p>

<p>
Kristinas blå ögon hade en glans af fejadt
stål, när hon riktade dem på grefvinnan, och
hennes svar var föga gunstigt:
</p>

<p>
»I misstager eder, fru Ebba! Er son har
bevist sig ovärdig en plats vid mitt hof. Jag
har själf tillsagt honom att draga dädan.»
</p>

<p>
Ebba Brahe stod ännu upprätt, men den
blekhet, som bredde sig öfver ansiktet, vittnade
om, hur smärtan förvittrade hennes kraft. En
gång för länge, länge sedan hade en drottning
med lika järnhård hand kramat om hennes hjärta,
men det lidande hon då känt hade varit lust
jämfördt med detta.
</p>

<p>
En vink af Kristina affärdade den lyssnande
uppvaktningen. En stum, bugande rad af herrar
och damer gled ut genom den låga, djupa dörramen,
och det stora rummet med de praktfulla
Arrastapeterna föreföll henne med ens så ödsligt,
som om allt lif lämnat det, ty ingen af
de båda kvinnorna yttrade på länge ett ord.
Slutligen bröt drottningen tystnaden:
</p>

<p>
»Vill I icke se eder unga svärdotter, fru
<a id="page-230" class="pagenum" title="230"></a>
grefvinna. Ma belle comtesse befinner sig stadigt
här på slottet.»
</p>

<p>
Ebba Brahe förstod, att dessa ord menades
endels som tröst och endels som punkt på andragandet
om sonen, men hon skakade häftigt
på hufvudet. Ingen ville hon se &mdash; ingen annan
än den förorättade sonen rörde henne i detta
ögonblick. Hon erfor en het impuls att skrika
högt som ett väckarerop till drottningens sofvande
hjärta: »Hugsar du intet af din ömhet för
honom, hvars namn du i ungdomsåren ständigt
bar på läpparna? Har du förgätit alla de nätter
vi vakat tillsammans, förnöjande oss med tal om
den, hvilken var oss båda kärast i lifvet?» &mdash;
Hon hejdade dock tankarnas vallfart och nämnde
intet om flydda tider, men med en förtviflad
snyftning sjönk hon på knä inför dottern till
den man, hvilken offrat henne själf så många
ömma knäfall.
</p>

<p>
»Eders nåde,» hviskade hon; »våra förfäder
&mdash; min makes som mina &mdash; vi själfva, våra
barn ha alltid left och andats nära tronen, och
den kungliga nådens sol har städse lyst öfver
dem, befruktande deras handlingar. Öfvergif oss
icke heller nu! Det är för änkans son jag beder.
Han är mig förunderligen kär, och jag hyser
ingen högre önskan än att få behålla honom
vid min sida, till dess jag lycker mina gamla
ögon i evig frid.»
</p>

<p>
Talet hade blifvit långt; som klagande toner
från en brusten sträng nådde det Kristina,
och hon lyssnade till denna bekännelse om en
moders kärlek som till något sällsamt rörande.
<a id="page-231" class="pagenum" title="231"></a>
Med en blick full af deltagande räckte hon den
gamla handen:
</p>

<p>
»Stig upp, fru grefvinna, och var förvissad,
att jag intet agg bär till er son; må han lefva,
så lycklig han det förmår, eder till fromma.»
</p>

<p>
Fru Ebba tog drottningens hand, men hon
reste sig ej. Hennes torra, smala läppar kysste
Kristinas fingrar, och hon sade:
</p>

<p>
»Edra ord, nådigste drottning, mäla mig väl,
att I återskänker honom eder ynnest, annorlunda
menade ha de föga värde.»
</p>

<p>
»Min ynnest torde han själf veta medlen
att återförvärfva. Till mitt hof kommer han
dock ej vidare, men öfverste Schlippenbach bidar
sin upprättelse, och grefvens heder kräfver, att
han gifver den.»
</p>

<p>
Något så oerhördt som att den förnämste
af landets unga högadel skulle duellera med en
uppkomling, en rotfrukt från någon tysk åker,
kunde gref Magnus&rsquo; moder icke föreställa sig,
och hon utbrast med en rest af sin forna häftighet:
</p>

<p>
»Slik värjfäktning kan eders majestät bjuda
sina kammarpager. Min son, riksrådet och riksskattmästaren
anstår det ej färga svärdsudden
med dy.»
</p>

<p>
»Så må han hålla svärdet i slidan, om det
honom lyster. Feghet och lumpenhet låter jag
mina drängar kasta utom slottsporten. Detta är
mitt sista ord i denna sak.»
</p>

<p>
Ebba Brahes förbittring smalt bort för den
bottenlösa grämelse hon kände öfver att intet
kunna uträtta till sonens bästa. Som en agad
<a id="page-232" class="pagenum" title="232"></a>
hund kröp landets första grefvinna fram till
drottningens fötter och brast ut i hejdlös gråt.
Hon fick icke fram några ord. Ögonen förblindades
af tårar, och hela hennes kropp skakade
af ångest.
</p>

<p>
»Lugna eder,» bad Kristina vänligt. »I har
ännu en son, min hurtige jaktkamrat och tro
man, grefve Jakob. Han skall förvisso hålla eder
vägen till min gunst öppen, och jag vill eder
med allan flit min huldhet bevisa.»
</p>

<p>
Med en stämma, som ljöd dödstrött, svarade
hon:
</p>

<p>
»Jag förmår icke tacka eders majestät, ty
mitt hjärta är sönderbråkadt af sorg. Hade I
känt en moders lust och ve, skulle I förvisso
icke farit fram så hårdt.»
</p>

<p>
Hon reste sig och stapplade mot dörren
med händerna sträckta som efter stöd.
</p>

<p>
På tröskeln töfvade hon och sade oändligen
bedröfvadt:
</p>

<p>
»Så ha både son och moder fått sota för
sitt lifs största kärlek.»
</p>

<p>
Kristina hade nyss förut gjort en rörelse,
som ville hon taga den gamla i sina armar och
hjälpa henne med dotterligt öm omsorg, men
vid dessa ord studsade hon, och det drog ett
moln af ovilja öfver hennes breda panna.
</p>

<p>
»Ingen må flyga högre än vingarna bära,»
sade hon hårdt, »och en sparf skall ej söka sig
in i örnnästet. &mdash; Lef väl, fru grefvinna och
lägg det granneligen på minnet, att I alltid är
oss en kär och aktad gäst.»
</p>

<p>
<a id="page-233" class="pagenum" title="233"></a>
Mycket långsammare än hon gått upp för
slottstrapporna gick Ebba Brahe ned för dem.
Hon visste, att hon aldrig åter skulle beträda
dem. Bakom henne lågo alla lifvets ljusa och
mörka år. En kort, snabbt flyktande afton återstod
henne. Den hade ingen glädje. Hon tänkte
på, hur högt hon älskat glädjen, och hur njugg
den dock varit emot henne. Tungt steg hon
ned för de breda trappafsatserna, hvilka föreföllo
henne oändliga, och när hon ändtligen
hunnit porten, sjönk hon utmattad i sina framskyndande
tjänares armar. &mdash;
</p>

<p>
Kristina hade länge gått af och an, rof för
en häftig sinnesrörelse. Det skulle varit henne
öfvermåttan kärt, om hon kunnat visa mera
mildhet, men hon förmådde det icke. Hela hennes
väsen hade sårats af Magnus De la Gardies
omanliga, fega uppträdande. Han hade bedragit
henne, bedragit sig själf och de män, som med
redligt uppsåt fyllt sina plikter. Hon hatade småsinne
och låghet, och här vid lag gjorde det
henne mera ondt än någonsin; det var hennes
närmaste vän, mannen, som hon från ungdomstider
ställt vid sin sida, hvilken nu svek hennes
tillit. Pinad af hans förvirring under det förhör,
hon genast anställt, hade hon afbrutit det
tvärt och skickat honom långt ifrån sig. Men
redan i dag hade han trugat sig på henne med
ett bref, som prins Adolf Johan i bevekliga
ordalag frambar. Ömkligt tilltrasslade och besnärjande
fyllde orden det stora papperet, men
all denna kvidan rörde icke drottningen. Han
hade med ens sjunkit så djupt i hennes aktning,
<a id="page-234" class="pagenum" title="234"></a>
att hon icke gitte höra hans stämmas
skälfvande afbön.
</p>

<p>
Hon hade icke heller ärnat svara honom,
men nu &mdash; efter fru Ebbas besök &mdash; insåg hon,
att hon måste, de skulle eljes icke gifva henne
någon fred.
</p>

<p>
Men den skrifvelse hon aflät skulle blifva
sådan, att de mäktige baxnade för att öka hennes
vrede. I många exemplar skulle hon låta
skrifva den och göra om intet hvarje försök
till förlikning.
</p>

<p>
Hon fortsatte alltjämt att mäta golfvet med
häftiga, ojämna steg och hufvudet tillbakakastadt
i trotsig harm. De yfviga lockarna gungade fritt
på hennes axlar. Mössan hade hon tagit af,
då den tyngde henne. Nu slet hon också af
den svarta halsduken och andades djupt.
</p>

<p>
»Om jag icke vore drottning,» mumlade hon,
»då skulle jag törhända förlåta dig, Magnus &mdash;
men icke heller då skulle jag vidare vilja se
dig.»
</p>

<p>
Hon stannade vid det med grönt kläde öfverdragna
skrifbordet, ryckte fram stolen och satte
sig. Hennes händer ordnade med feberaktig ifver
skrifmaterialet. Redan hade hon fattat gåsfjädern,
och den gled besinningslöst öfver papperet,
raspande ned orden som täta dolkstygn. Hon
föraktade att inleda brefvet med någon sirlig
fras utan begynte högst uppe på arket de mördande
rader, hvilka för beständigt skulle aflägsna
hennes första och största gunstling från
hennes närhet:
</p>

<div class="letter">
<p class="noindent">
»Emedan I åstunden, att ännu en gång få
<a id="page-235" class="pagenum" title="235"></a>
göra eder uppvaktning hos mig, äfven efter den
onåd som träffat eder, så är jag nödsakad säga
eder, huru stridig en sådan längtan är med eder
egen förnöjelse; och jag skrifver till eder detta
brefvet för att påminna eder om de skäl, som
hindra mig att låna mina öron åt eder begäran,
och som tillika böra öfvertyga eder om att en
sådan påhälsning för edert egna sinneslugn
skulle vara onyttig. Det tillhör icke mig att
föreslå några botemedel för eder olycka, utan
det blir eder egen sak att vara omtänkt på
medel, huru eder heder skall kunna åter upprättas;
ty hvad kunnen I mer vänta af mig,
eller hvad kan jag mer göra än beklaga och illa
berykta eder? Den vänskap jag haft för eder
förbinder mig till både det ena och det andra
af dessa; och ehuru mycken benägenhet jag
haft för eder, så kan jag dock icke utan att
förråda min egen heder förlåta eder det brott,
som I hafven begått mot eder själf. Tron intet,
att jag på något sätt är förolämpad. Jag bedyrar
eder heligt, att jag icke är det; men jag
kan hädanefter aldrig hafva andra känslor för
eder än medömkan, hvilken dock i intet fall
vidare kan gagna eder, sedan I hafven gjort
den välvilja onyttig, som jag tillförene haft för
eder. I ären ock, enligt eder egen bekännelse,
därtill ovärdig, och I hafven själf, i flera hederliga
mäns närvaro, förkunnat eder dom att blifva
förvist från hofvet. Jag har bekräftat den, efter
jag funnit den billig, och jag är icke så färdig
att ändra den, som man inbillar eder. Huru
kunnen I dessutom våga att visa eder för mig,
<a id="page-236" class="pagenum" title="236"></a>
i afseende till det I gjort och lidit? I kommen
mig att blygas, när jag eftersinnar, till hvad
nedrigheter I gjort eder skyldig, och huru många
gånger I hafven måst förödmjuka eder äfven
för dem, mot hvilka I utöfvat så många elaka
knep och stämplingar. Uti denna olyckliga ställningen
har ingen sinnesstorhet, ingen ädelmodighet
visat sig i edert uppförande. Om någon
ånger kunde falla på mig, så skulle jag visst
förtryta att hafva ingått vänskap med en så
svag själ som eder; men en sådan svaghet är
mig ovärdig, och jag bör därför icke med svarta
färger afmåla det särskilda utseende, som jag
själf velat sätta på tidernes omskiften. Jag skulle
i hela min lefnad icke omtalt dem, om icke eder
oförsiktighet nödgat mig att förklara mig emot
eder. Min heder förbinder mig, och rättvisan
befaller mig att göra detta uppenbarligen. Jag
har redan hela nio åren därutinnan gjort allt
för mycket för eder skuld, att jag beständigt
tagit eder blindvis i försvar emot alla människor;
men när I nu själf försummen edra dyraste fördelar,
så är jag befriad ifrån det besväret att
vidare därom hafva någon omsorg. Genom det,
att I visat eder ovärdig den lycka, för hvilken
I haden att tacka mig, hafven I själf gjort en
hemlighet allmän, som jag eljes hade beslutit
att förtiga, så länge jag skulle lefva. Om I
ären nögd med att höra förebråelser, så kunnen
I komma hit; jag gifver då med detta villkor
mitt samtycke därtill; men gören eder aldrig
hopp om, att tårar eller andra undergifvenhetens
betygelser någonsin kunna förmå mig till den
<a id="page-237" class="pagenum" title="237"></a>
minsta ytterligare nåd. Den enda jag hädanefter
kan hafva för eder öfrig är, att sällan
ihågkomma och mindre omtala den jag tillförene
för eder hyst, helst som jag fattat det beslut
att aldrig för annan orsak omnämna den än för
att utskämma eder. Det är därföre som jag
bör visa eder, att I efter ett sådant fel, som
edert, ären ovärdig min aktning. Däruti består
allt det, som jag ännu funnit mig förbunden att
göra för eder; men påminnen eder endast, att
det är eder själf, som I hafven att tacka för
den onåd, i hvilken I kommit, och att jag emot
eder är rättvis och billig, äfvensom jag alltid
skall vara emot alla människor.
</p>

<p class="date">
Upsala den 5 dec. 1653.»
</p>

</div>

<p class="noindent">
Sedan hon med höga, rediga bokstäfver
undertecknat brefvet med sitt namn, genomläste
hon det så omsorgsfullt, som vore det ett högviktigt
dokument. Hela tiden erfor hon dock
samma plågsamma obehag, som om hon bevittnat
en afrättning, och då hon slutat, rullade
stora tårar ned på det gröna klädet. När hon
ville utplåna dem med handen, kände hon, hur
heta de voro, och ett kvaldt leende gled öfver
hennes läppar.
</p>

<p>
Hon lade armarna mot bordskifvan och lät
hufvudet falla ned mot de knäppta händerna.
Hvad hon i denna stund högst åstundade var,
att hon förmått jaga bort alla hågkomster, men
de fyllde hennes själ, och tankarna brände henne
som droppande, smält vax. Hon ömmade för
svedan af uppgörelsen med det förflutna.
</p>

<div class="chapter">

<h2 class="chapter" id="chapter-0-13">
<a id="page-238" class="pagenum" title="238"></a>
<span class="line1">XIII.</span><br />
<span class="line2">Ett lysande värdskap.</span>
</h2>

</div>

<p class="first">
<span class="firstchar">H</span><span class="postfirstchar">usgerådsmästaren</span> Polycarpus Crombygel
steg med förtretad och snopen min
ut ur hennes majestäts kabinett. Han hade visserligen
blifvit ganska nådigt mottagen, och
drottningen hade med uppmärksamhet åhört hans
utförliga berättelse om nedpackandet och afsändandet
af de till ett hundratal uppgående stora
packlårarna, som fraktats till Göteborg för hennes
majestäts räkning, men det vedermäle, han
hållit sig så beredd på, att han till och med
hemma i kammaren öfvat in hofbugningar,
uteblef.
</p>

<p>
»Fick I allt med?» hade drottningen sport,
så snart han själf hunnit till punkt, och när han
förklarat, att slottsrummen allenast hade murarna
kvar, hade hon nickat helt förnöjd, sägande:
»I har gjort eder sak väl, mäster Crombygel.»
</p>

<p>
Sedan entledigade hon honom med en snabb
gest och vände sig ånyo till sin hofmästarinna,
hvilken förevisade dräkter till aftonens maskerad.
</p>

<p>
Crombygel rullade sin feta lekamen ut genom
slottets portal och styrde stegen till den
midt emot domkyrkan belägna Adolphs källare,
där han vid en remmare eller än hellre ett stop
öl hoppades få bort den härskna smak, han hade
i munnen efter allt packningsdammet. Ett adelsbref
skulle bäst sköljt bort den, men hennes
majestät hade blifvit njuggare med slikt, sedan
<a id="page-239" class="pagenum" title="239"></a>
hon offentliggjort sin bestämda föresats att redan
detta år frånsäga sig regeringen.
</p>

<p>
En tröst var det dock i nederlaget, att svåger
Leijoncrona blifvit afdankad. Det hettes, att han
fått tjänstledighet, men Crombygel visste bättre
besked.
</p>

<p>
På Adolphskällaren voro såväl bänkar som
bord väl besatta. I Uppsala fanns vid denna
tid många utländska herrar med stora och lysande
följen och dessutom alla hofvets knektar
och svenner. Prins Karl Gustaf hade äfven några
af sitt folk här. Själf höll han sig för det mesta
blygsamt undan på sina förläningar Öland och
Gottland, och ingen kunde säga om honom, att
han drog regeringstömmarna brådt till sig.
</p>

<p>
Så många flaskor, krus och stop, som redan
när Polycarpus Crombygel kom i dörren uppenbarade
sig för hans uppspärrade ögon, kunde
ej annat än göra honom gladare och lättare
till sinnes. Han smackade och lät tungan vandra
öfver läpparna som en förberedande läskning.
</p>

<p>
»Kommen Sie mal liver, mein dicker Mann,»
skrek en tysk hofjägare välvilligt och höjde inbjudande
en tennbägare med mumma.
</p>

<p>
Men Polycarpus låtsade sig ej höra. Han
tyckte mera om ett samkväm med sina landsmän,
och när han framme vid det djupa fönstret
upptäckte klädskrifvaren Samuel Nilsson och
ännu ett par andra af kamraterna från Stockholm,
lotsade han sig fram dit, då och då uppehållen
af en bekant, ty Crombygel var mycket
gemytlig och tillgänglig, hade svårt att säga nej
och lätt att låta sig locka.
</p>

<p>
<a id="page-240" class="pagenum" title="240"></a>
»Guds fred, Crombygel,» hälsade långa Samuel
honom. »Kommer du med din gamla borgarära
eller har kråkan fått de nymodens påfågelsfjädrarna,
som stå antecknade i vapenbokens
tertia classis?»
</p>

<p>
»Nej,» genmälde Polycarpus kärft, »jag fikar
platt intet efter slikt prål. I sen mig, sådan jag
var tillförene, men är jag mäkta torr i strupen
efter allt omaket med de fanens skitna målerierna
och tapeterna jag packat samman på Stockholms
slott. Fly mig kannan eller skänk i ett
stop, men låt det ej mankera på rågan!»
</p>

<p>
Sedan han druckit i bottnen, begynte hans
ansikte antaga sin vanliga skinande belåtenhet,
och han snackade löst om tidender från hufvudstaden.
</p>

<p>
Långe Samuel vek sig som en fällknif öfver
bordet och sporde in i örat på Crombygel:
</p>

<p>
»Nå, hvad säga de goda byborna om att
Pimentelli ändtligen på rama allvaret skall draga
sina färde?»
</p>

<p>
»Å, man tror icke, det är sant. Den häxmästaren
hittar väl endast på det för att ånyo
kunna roffa åt sig en större summa af de svenska
dalrarna. Så gjorde han ju i somras. Han berättade
visserligen, att skeppet förliste. Pyttsan,
tro det den, som sett mig flyga! Drottningen bidade
honom fuller afsiktligt i Vadstena för att
med pomp och ståt föra honom åter till dufslaget.»
</p>

<p>
»Hysch!» varnade Niklas Smette, mästerkockens
son, som blifvit studiosus på Strängnäsbispens
förord. »I skall icke föra så hög talan,
herr Polycarpus,» sade han höfviskt. »Mig har
<a id="page-241" class="pagenum" title="241"></a>
man lärt att bita in allt, jag får veta, i munnen
och först spy det ut öfver Upplands gärden.»
</p>

<p>
»Rätt så,» hviskade Samuel. »Gutår för den
visdomen! Men eljes torde det vara allom bekant,
att hennes majestät dessa sistlidna fjorton
dagar gjort sig krank och icke velat se någon,
blott för att så mycket oftare kunna stampa upp
den spanske kanaljen till sig. Han logerar
i kamrarna under hennes höga nåde. Den
svarte djäfvulen har dock nu haft sin afskedsaudiens
och skall redan tidigt i morgon bittida
draga sina färde.»
</p>

<p>
Crombygel tömde ånyo sitt stop och satt
sedan några minuter försjunken i välbehaglig
njutning. Slutligen sade han:
</p>

<p>
»Vet man, om drottningen blifvit bevekligare
stämd mot den mäktige riksskattmästaren?»
</p>

<p>
Samuel skakade på hufvudet. Han var väl
bevandrad i hofkrönikan och lät gärna kamraterna
få del af sina kunskaper.
</p>

<p>
»Nej, min broder! Gref Magnus lärer få
töfva på sina gods, till dess drottningen är ur
landet. Han finner en slät ersättning för hoflifvets
behag i enträget sysslande med gudliga
betraktelser. En vet fällan, hur det kännes, när
man i intet får det, som man vill hafva det.
Bönen blir därefter.»
</p>

<p>
»Jo, jo, hvar och en har sina sorger,» medgaf
Polycarpus och suckade vid tanken på sin
förmenta upphöjelse, men när stopet för tredje
gången fyllts och tömts, sväfvade han i ett saligt
rus, hvilket varade allt intill aftonen, då
<a id="page-242" class="pagenum" title="242"></a>
han med osäkra steg begaf sig upp till slottet för
att få se en skymt af det säkerligen öfvermåttan
präktiga värdskapet.
</p>

<p>
Som förr en gång måste han äfven nu tränga
sig fram mellan prunkande karosser, gnäggande
hästar och lysande, uppblåst betjäning, hvilken
skrattade åt det goda rus, han redan lagt sig
om. Fuller hade han icke haft så mycket att
beställa, efter tiden tillstadde honom så fägna sig.
</p>

<p>
Han ärnade just genmäla något, då en röst
kraxade något på engelska i hans öra, och han
kände en knuff för bröstet af en hästnos.
</p>

<p>
Någon ropade till honom:
</p>

<p>
»Upp med korpgluggarna nu, Crombygel, så
får du se själfva Whitelocke, engelske ambassadören.
Han är en mycket ärad man här till
hofs, och drottningen tar nådigt emot hans artiga
presenter: hästar, hundar och annat mera.»
</p>

<p>
Crombygel stirrade vördnadsfullt på den
rakryggade engelsmannen, hvilken stelt och högtidligt
steg ur vagnen och redan vid trappan
mottogs af prins Adolf Johan, som betygade honom
stor höflighet.
</p>

<p>
Nu blef vimlet af maskeradgäster så stort,
att Polycarpus knappt hann rikta ögonen på en
skön dam, förrän hon bortskymdes af en annan,
och han blef så sömnig af ansträngningen att
uppfatta alla dessa nya ansikten, att han öfverljudt
gäspande begaf sig till logementet. &mdash;
</p>

<p>
Af alla glada, lysande fester, hvari den förnäma
världen på de senare åren deltagit, tycktes
aftonens värdskap bli gladast och praktfullast.
Drottningen hade varit frikostigare än någonsin
<a id="page-243" class="pagenum" title="243"></a>
beträffande arrangemangerna, och hon hade befallt,
att ingen möda skulle sparas för att göra
det hela till en festernas glanspunkt.
</p>

<p>
Den stora danssalen var klädd från golf till
tak med röd sammet, och stora, förgyllda speglar
återkastade skenet från vaxljus och facklor.
De tidiga vårblommor, som man lyckats samla,
hade bundits till små buketter, och la belle
comtesse, förvandlad till italiensk blomsterflicka,
strödde med skälmskt behag omkring sig blåsippor
och vårlök.
</p>

<p>
Drottningens ypperliga musikkapell spelade
oafbrutet, och dansen tråddes flitigt. Förklädnad
gaf skydd åt dristigt galanteri, och många
pilar afskötos denna kväll vårdslöst nog från
gud Amors båge.
</p>

<p>
En zigenerska med lifliga rörelser och på
vänstra handen en blixtrande diamantring, värd
många tusen, väckte allmän uppmärksamhet.
Hennes smidiga behag hade något så eggande,
att kavaljererna täflade om hennes gunst. Ännu
mera omringad blef den eldiga sydländskan, när
det blef bekant, att det var drottningen, som
begagnat sig af denna förklädnad. Den svarta
masken dolde helt och hållet hennes ansikte,
till och med ögonen skymdes af svarta spetsar.
Hon tilltalade såväl damer som herrar på flytande
fransyska, och så sprudlande var hennes
munterhet, att hon till och med lockade de gamla
rådsherrarna till uppsluppet skämt.
</p>

<p>
Don Pimentelli höll sig troget som en skugga
i hennes närhet, och hans blick följde henne
med tillbedjande ömhet.
</p>

<p>
<a id="page-244" class="pagenum" title="244"></a>
Kristina däremot tycktes till en början
knappt gifva akt på honom. Hon dansade ifrigare
än någonsin och lät till och med de unga
kammarpagerna vederfaras nåden att föra henne.
</p>

<p>
Först när festen pågått ett par timmar, vinkade
hon till sig den spanske ambassadören och
sporde leende:
</p>

<p>
»Är I, höge herre, villig att skänka zigenerskan
utan land och hem en dans?»
</p>

<p>
Pimentelli svarade icke genast. Hans flämtande
andedräkt förrådde, att han var häftigt
upprörd, och när han slutligen fått makt öfver
stämman, genmälde han helt sakta, nästan smekande:
</p>

<p>
»Lilla zigenerska, mäktade jag det, skänkte
jag er hela världen! &mdash; Att gifva en dans är
både för mycket och för litet.»
</p>

<p>
Hon räckte honom båda sina händer och
sade skämtande:
</p>

<p>
»Och dock är det <em>allt</em>, jag kan gifva eder.
Hvad drömmer I mera om, Amaranterriddare?»
</p>

<p>
Han visste, att denna orden stiftats i vänskapens
namn, och att den bannlyste kärleken.
Han visste ock, att Kristina brukat den som
en hämsko på den passion, hvilken hotat att förblinda
hennes förnuft, men denna enda sista
kväll och natt ödet unnade dem att dela ville
han kasta den gråa klokheten öfverbord. Aldrig
hade hon tillstadt honom något närmande; som
en vän hade hon tillåtit honom sitta vid sin säng
och hålla hennes hand, och hon hade tidt nämnt
honom den broder, hon förgäfves åtrått, men
detta var honom icke nog &mdash; och han visste,
<a id="page-245" class="pagenum" title="245"></a>
att icke heller hon utan strid iskylt sina känslor.
Hans svar klang nu halft trotsigt, hälft vemodigt:
»Jag drömmer om något verkligt att
minnas, när jag i ensliga stunder betraktar min
ordensstjärna och läser dess devis: &rsquo;Dolce nella
memoria&rsquo;.»
</p>

<p>
Hon drog honom häftigt ut på golfvet bland
de dansande, och med hufvudet en sekund hvilande
mot hans skuldra, sade hon:
</p>

<p>
»Jag har städse beklagat den, som blifvit
född till undersåte; tvinga mig icke att förakta
den, som har tronen till fotapall!»
</p>

<p>
»Jag talar i afton hellre till zigenerskan än
till drottningen. Väl dyrkar jag Nordens Pallas
och skall sprida hennes lof, hvarhelst jag drager
fram, men kring den fagra zigenerskan slingrar
jag ett nät af önskningarnas rödaste rosor, röda
därför att de druckit in blod från ett såradt
hjärta, och jag sjunger för henne om doftande
skogar och ljusa nätter, ljusare än löjet kring
hennes läppar.»
</p>

<p>
»Stanna!»
</p>

<p>
Kristinas bröst höjdes och sänktes snabbt,
och den blick, som under spetsslöjan glimmade
emot honom, hade mera af glittrande varmt solsken
än af kunglig nåd.
</p>

<p>
»Är I redan trött?»
</p>

<p>
Han undvek alla uppstyltade titlar. Hon var
för honom i denna stund vildmarkens kärleksjublande
kvinna, hvilkens sinneslust var som
kryddstark honung.
</p>

<p>
»Ja, jag är trött. För mig till Pans grotta
därborta i galleriet!»
</p>

<p>
<a id="page-246" class="pagenum" title="246"></a>
Han lydde stillatigande, och hans hållning
var ånyo den sirlige hofmannens.
</p>

<p>
Inne i den lilla konstgjorda grottan var tyst
och svalt. Mossbänken stod så kysk och oberörd
i granarnas dunkel. Fiolernas mänskligt
vibrerande toner trängde endast svagt fram till
denna plats, och sorlet af de många människorna
förvandlades till brusande, monotont vågsvall.
</p>

<p>
Kristina lade sig på mossbänken med hufvudet
stödt mot högra handen. Pimentelli föll
på knä bredvid henne och tog hennes vänstra
hand, som han betäckte med kyssar. Hon lät
det ske. Stilla låg hon, och de blå ögonen lyste
varmt och starkt emot honom. Slutligen sade
hon vekt:
</p>

<p>
»Hör upp! Nu vet jag, att mitt hjärta icke
är dödt för kärlek. Men I skall icke kyssa mig
mera, om vi ej skola skiljas i vrede, innan afskedstimmen
slår. Min känsla drager mig till
eder, min plikt, min vilja lägga sig däremot.
Kalla ord från snölandets drottning, tänker I!
Ja väl, men I må hugsa, att jag fostrades till
konung, aldrig till kvinna. Och konungen i mitt
sinne vinner alltid seger i envigen med kvinnan
i mitt hjärta. Drottningen skulle aldrig tillstått
för eder, att hennes längtan fört henne till en
chateau en Espagne, zigenerskan gör det ...»
Hon ryckte hastigt den dyrbara ringen af sitt
finger, satte den mellan läpparna och böjde sig
ned mot honom. En sekund kände hon hans
heta andedräkt in mot sin mun, då lät hon ringen
falla i hans hand och yttrade lågmäldt:
</p>

<p>
»Göm denna, tills jag begär den åter.»
</p>

<p>
<a id="page-247" class="pagenum" title="247"></a>
»Risken är stor, eders majestät, ringen är
mycket dyrbar.»
</p>

<p>
»Och I kunde förlora den?»
</p>

<p>
»Nej, men dess glans torde komma att förtrolla
mig genom att ständigt påminna mig om
dess höga ägarinna.»
</p>

<p>
»Icke så; glöm drottningen, när I ser på
ringen, och tag den som ett minne af zigenerskan,
hvilken I aldrig skall återse.»
</p>

<p>
Hon reste sig hastigt och ilade bort. Länge
letade man efter den tjusande zigenerskan och
allehanda undrande hviskningar förspordes, allra
helst som man äfven saknade don Pimentelli.
Ceremonimästaren hade emellertid fått befallning,
att dansen icke fick afbrytas förrän klockan två
på natten, och därför figurerade man och snurrade
rundt enligt etikettens regler.
</p>

<p>
En ny gäst inträdde slutligen sedesamt i
salen; det var en svensk matrona af borgarståndet
med ärbart korsad snibbhalsduk och fotsid,
blommerad kjortel. Hon tog själf en stol,
hvilken hon frankt flyttade fram till den plats,
där engelske ambassadören satt, och med honom
inledde hon ett artigt samspråk, som han öfvermåttan
vördnadsfullt upptog.
</p>

<p>
Åskådarna uppe på läktaren jublade högt.
Sådan ville de se sin drottning, ty som en blixt
hade ryktet spridt sig, att borgarhustrun var
deras allernådigste fröken Kerstin. De ropade
och hurrade, viftade med näsdukar och gladdes
som barn öfver att hon uppträdde i svensk dräkt.
</p>

<p>
De gamla mindes henne så väl från den
gången högt salig kungen lyft henne på sin arm
<a id="page-248" class="pagenum" title="248"></a>
och så att säga skänkt henne som ett dyrbart
arf åt sitt folk. Det kära, kungliga barnet hade
från den stunden blifvit ett lefvande intresse,
som böner och tankar villigt samlade sig om.
</p>

<p>
Nu hade man försport, att hon ärnade draga
dädan, men kunde väl detta vara annat än lågt
förtal, beviste hon ej just i afton med denna
sin förklädnad, så olik allt hofvets utländska
prål, att hon hyste svenska tänkesätt och kärlek
till sitt folk? Hennes åthäfvor voro så stillsamma
och kyska, alldeles som det höfdes en ung och
blyg borgarhustru. Hon hade uppfattat sitt folk
från dess vackraste sida.
</p>

<p>
Åter hurrade man, knuffades och omfamnades,
allt som trängseln och sämjan bjöd.
</p>

<p>
Men adeln såg icke med blida ögon drottningens
tilltag. De stolta grefvinnorna och friherrinnorna
rynkade aristokratiska näsor och
sköto sarkastiskt ut svällande underläppar.
</p>

<p>
De höge herrarna blefvo också betänksamma.
Månne hon med en kvinnolist ärnade draga
dem vid näsan och locka borgare och bönder
till sig för att med deras hjälp störta adelsväldet.
Hon hade så öppet uttalat sitt missnöje
med rådets förfarande beträffande hennes underhåll
efter tronafsägelsen, att man kunde vänta
sig hvad som helst. Litet hvar af det regerande
partiet önskade henne ur landet. Hon hade så
småningom blifvit till en rykande brand, som
till äfventyrs, om den ej vaktades, kunde komma
vådeld åstad.
</p>

<p>
Kristina hyste emellertid denna afton icke
den aflägsnaste tanke på några stämplingar. Hon
<a id="page-249" class="pagenum" title="249"></a>
föresatte sig tvärtom att bringa sitt inre till ro
genom att uppgå i stundens oskyldiga fröjd.
</p>

<p>
Men hon misstog sig storligen, när hon hoppades
kunna förleda protectors nitiske ambassadör
till skämtan och muntra infall. Hans allvarliga
mun formade genast allsköns allvarliga
ord. Han sade sig ha hört, att hon besinnade
sig på att afsäga sig regeringen, och när hon
bejakade detta, yttrade han:
</p>

<p>
»Jag föreställer mig, att eders majestät behagar
skämta med sin tjänare.»
</p>

<p>
Kristina skakade på hufvudet:
</p>

<p>
»Herre! Saken är denna: Jag har föresatt
mig att lämna kronan och tillbringa min öfriga
tid i stillhet, hvilken jag finner mycket angenämare
än de regeringen åtföljande besvär och
bekymmer. Huru synes eder om detta beslut?»
</p>

<p>
Ambassadörens tjocka, engelska röst antog
ett smickradt tonfall, när han genmälte:
</p>

<p>
»Det oroar mig att höra, att eders majestät
behagar kalla det ett beslut; och är något i
världen, som kan surprenera en man, blir det
visst att höra sådant från en så stor, mäktig
och vis drottning. Men jag föreställer mig, att
eders majestät behagar skämta med sin tjänare.»
</p>

<p>
Kristina lyfte på <a id="corr-23"></a>masken, då värmen begynte
kännas besvärlig, och hon dessutom ville
tala friare:
</p>

<p>
»Jag försäkrar eder, att det är min uppriktiga
föresats; och hade jag redan törhända
ställt det i verket, om ej eder hitresa kommit
emellan.»
</p>

<p>
<a id="page-250" class="pagenum" title="250"></a>
Whitelocke var oförtöfvadt färdig med
svaret:
</p>

<p>
»Jag beder, att eders majestät må ännu länge
uppskjuta detta beslut eller snarare slå det ur
hågen, ty det stämmer ej öfverens med eders
majestäts höga sinnelag, och med eders majestäts
tillstånd måtte jag fråga, sedan jag fått
befallning att häröfver fälla mitt omdöme, om
möjligt är, att tillräckliga skäl kunnat finnas,
som föranlåta en så högt upplyst och vis drottning
att taga ett sådant beslut.»
</p>

<p>
Drottningen höjde hufvudet:
</p>

<p>
»Jag är öfvermåttan nöjd med eder uppriktighet
och önskar, att I otvunget må yttra edra
tankar i denna sak. De skäl, som härtill kunnat
föranlåta mig, äro först att jag såsom fruntimmer
är oskicklig att regera och flera olägenheter
underkastad än andra, och sedan att regementsbördan
och besväret däraf vida öfverväga
det nöje man kan hafva af makten att befalla,
och hvilket nöje på intet sätt kan jämföras med
det man under en indragen lefnad får smaka.»
</p>

<p>
»Såsom främling kan jag så mycket frimodigare
yttra mina tankar, besynnerligen uti detta
ärende; såsom den där själf varit van vid ett
stilla och indraget lefnadssätt, kan jag äfven döma
därom, men hvad regeringsbördan angår, måste
jag lämna allt utlåtande därom till dem, som
burit henne. Det får jag dock säga, att ju högre
man blifvit uppsatt, desto mer tillfälle har man
fått att tjäna Gud och nästan.»
</p>

<p>
»Jag önskar, att Guds ära och människors
bästa mer må befordras än jag som fruntimmer
<a id="page-251" class="pagenum" title="251"></a>
kan göra; och så snart jag för mitt folks bästa
och förmån fått uträtta en hop saker, tycker
jag mig utan någons förargelse kunna skilja mig
vid dessa bekymmer och smaka stillhetens lugn.»
</p>

<p>
»Men då eders majestät genom arfsrätt äger
sin krona och af sina undersåtar har all upptänklig
kärlek och undergifvenhet, ser jag ingenting,
som kan föranlåta eders majestät att skilja sig
vid regeringen och lämna dem, som så mycket
älska såväl eders majestät som dess styrelse.»
</p>

<p>
»Det är kärleken för mitt folk, som föranlåter
mig att skaffa dem bättre regent än ett svagt
fruntimmer kan vara, och kärleken till mig själf,
som öfvertalar mig att lefva i stillhet.»
</p>

<p>
»Gud har kallat eders majestät till denna
betydande värdighet och makt; arbeta därför
icke emot det ändamål han påsyftat genom det
I sätten eder ur stånd att på så utmärkt sätt
som nu befordra hans ära; ty såsom regerande
drottning har eders majestät därtill mer tillfälle
än såsom privat person.»
</p>

<p>
»Om den person, som blifver min efterträdare,
har mer skicklighet såväl i anseende till
dess kön som egenskaper att tjäna Gud och
fäderneslandet än jag, så besvarar mitt öfverlämnande
af regementet till honom fullkomligen
detta inkastet.»
</p>

<p>
»Jag bekänner det jag ej vet bättre händer
att lämna regeringen uti än eders majestäts.»
</p>

<p>
»Min kusin pfalzgrefven har egenskaper, som
pryda en krona, och är ej mindre vis än hjältemodig,
och hafver jag redan så lagat, att han
blifvit utnämnd till min efterträdare; jag ensam
<a id="page-252" class="pagenum" title="252"></a>
gjorde det. I har förmodligen hört hvad honom
och mig emellan varit på vägen, men jag
har beslutit att aldrig gifta mig. Det blifver
för mitt folk mycket fördelaktigare, att han bär
kronan än jag, då ingen därtill är skickligare
än han.»
</p>

<p>
»Jag är försäkrad, att hans kungliga höghet
äger alla de egenskaper, som utgöra en stor
regent; men det sker honom ingen oförrätt, om
han får vänta, fast eders majestät utnämnt honom
till sin efterträdare. Däremot torde eders majestät
en gång ångra, om detta beslutet ställes i
verket, att den rätt är bortlämnad, som tillhörer
eders majestät, så länge Gud förlänar lifstiden.»
</p>

<p>
»Det sker allt af fri vilja; och som han är
bättre och skickligare att regera än jag, tyckes
mig, att ju förr jag öfverlämnar honom kronan
desto bättre är det.»
</p>

<p>
»I sanning för prinsen. Men jag vill med
eders majestäts tillstånd berätta en historia om
en gammal engelsman, som hade en rask och
ung son, hvilken öfvertalade sin fader att lämna
egendomen i hans händer, efter han med mer
förmån kunde drifva densamma. Fadern samtyckte
därtill, skriftlig öfverenskommelse uppsattes,
och grannarna samlades en dag för att höra
faderns beslut, hvilken endast förbehöll sig någon
pension. Under det gästerna voro samlade,
tog fadern efter vanan sin tobakspipa och gick i
salen att röka, där han spottade mycket på golfvet.
Sonen, som tyckte detta vara mindre anständigt,
bad därför fadern gå i köket och spotta,
hvilket han äfven gjorde.
</p>

<p>
<a id="page-253" class="pagenum" title="253"></a>
Då allt var i ordning, gick sonen och kallade
sin fader in att underskrifva öfverenskommelsen,
men fadern svarade att han ändrat sitt beslut.
Sonen, som häröfver blef bestört, frågade
orsaken därtill, då den sluge gubben svarade,
att han beslutit spotta i salen, så länge han lefde;
och så hoppas jag äfven, att ett visst ungt
fruntimmer gör.»
</p>

<p>
Kristina skrattade högt och bullrande.
</p>

<p>
»Berättelsen är ganska tjänlig, och tillämpningen
snart gjord, att jag bör behålla kronan, så
länge jag lefver; men i mitt tycke svarar det
snarare emot spotta i salen att blifva henne kvitt
än att behålla henne.»
</p>

<p>
Som fruktade hon att yppa ännu mera af
sina innersta tankar, tillade hon med ett så djärft
språng i tankegången, att till och med den gamle
diplomatens ansikte uttryckte en viss bestörtning:
</p>

<p>
»Hvad säger I om våra danser? Skulle I
ej vilja pröfva en fransysk dans med mig? Det
vore förvisso ett ofarligt förbund mellan England
och Sverige.»
</p>

<p>
Whitelocke bugade djupt.
</p>

<p>
»Eders majestät väldigas visa mig alltför
stor ära. Jag är tyvärr numera oförmögen till
dans. I min ungdom ansågs jag för en god
dansör, men hvarje tid har sina förmåner.»
</p>

<p>
»Jag är säker, att I ännu kan täfla med våra
yppersta kavaljerer, allenast I täckes räcka en
ringa borgarhustru eder hand.»
</p>

<p>
Whitelocke kunde icke neka. Med klumpiga,
gammaldags steg och en långsamhet, som hans
<a id="page-254" class="pagenum" title="254"></a>
stela ben tvungo honom till, förde han sig och
drottningen i dansen.
</p>

<p>
Ingen såg hennes leende under masken, men
när ambassadören strax därefter drog sig tillbaka
och äfven Kristina med en trängre krets
af hofvet begaf sig till sina rum, befallde hon
dansmästaren Beaulieu att komma med.
</p>

<p>
»Såg I på min dans med excellensen Whitelocke?»
sporde hon Beaulieu i uppsluppen ton.
</p>

<p>
»Ja, eders majestät.»
</p>

<p>
»Godt, gör oss hans dans efter. Jungfru Barbro
Banér må vara min representant.»
</p>

<p>
Kristina hade nu aftagit masken och låtit
lockarna fritt svalla ut öfver axlarna. Hon tycktes
förgäta tiden, ty fastän klockan var två på
natten, vinkade hon åt sin uppvaktning att taga
plats och njuta af den kosteliga scenen. Med
händerna knäppta om knät satt hon, och leendet
spelade gycklande kring hennes mun. De stora
ögonen glittrade som vatten i solsken, och när
Beaulieu med fransk satir eftergjorde Whitelockes
klumpiga steg och små löjliga, tafatta hopp,
skrattade hon gällt och högt.
</p>

<p>
»Bravo,» ropade hon, »jag ser honom för
mig, den gamle björnen. I är förnöjligare än
andra narrar, Beaulieu. Men nu må det vara
nog. Sof väl, käre sprattelmakare!»
</p>

<p>
Ännu en stund språkade hon sitt hoffruntimmer
och de mysande kavaljererna an, men hennes
ord afbrötos allt oftare af långa gäspningar,
och ögonlocken föllo trötta ned.
</p>

<p>
<a id="page-255" class="pagenum" title="255"></a>
Pimentelli befann sig fortfarande ute i danssalen,
men när drottningen tog godnatt af sina
förtrogna, lät hon sända bud efter honom.
</p>

<p>
Grefvinnan Ebba Sparre, som stod helt nära
sin härskarinna och hörde befallningen, rodnade
så starkt, att Kristina märkte det.
</p>

<p>
Tvärt vände hon sig mot sin afhållna hofdam
och sporde hvasst:
</p>

<p>
»Hvadan så granna rosor, petite comtesse?
Vore I ej så nyss slagen i hymens bojor, skulle
jag förmoda, det I bidade någon ny amour.»
</p>

<p>
»Eders majestät,» stammade Ebba Sparre förvirrad,
under det hennes ögon plötsligt fylldes af
tårar, »jag ...»
</p>

<p>
Kristinas vrede försvann, och hon lade sina
händer om den unga grefvinnans lena kinder:
</p>

<p>
»Mitt barn, jag vet, hvarför I rodnar, och
jag skattar eder tillgifvenhet högt, men än större
glädje skulle det vållat mig, om I trott på min
heder, utan att jag måst försäkra eder, att den
ingen vank har.»
</p>

<p>
»<em>Jag</em> tror,» inföll Ebba Sparre lifligt.
</p>

<p>
»Men mina belackare tvifla! Ack, belle comtesse,
de äro för mig en handfull stoft. Godnatt,
min väninna! Var förvissad om, att äfven
eder drottning skall somna med lika rent samvete
som ni själf.»
</p>

<p>
Pimentelli töfvade ej många minuter, innan
han stod inför drottningen. Hans vackra ansikte
var gulblekt, och de mörka ögonen glödde.
</p>

<p>
Kristina mindes honom sådan från deras första
sammanträffande på Stockholms slottsborggård.
Hon hade ridit den fjorton timmar dryga
<a id="page-256" class="pagenum" title="256"></a>
vägen från sin moder i Kungsör, utan att hålla
upp, och när hennes löddriga häst sprängde in
på borggården, steg en främling nedför fritrappan.
</p>

<p>
»Det är den nye spanske gesanten,» sade
Claës Banér till henne. »Han har säkerligen
velat uppvakta eders majestät.»
</p>

<p>
»Så vill jag gifva honom företräde här,» hade
Kristina muntert förklarat. »För mans fram honom!»
</p>

<p>
Och Pimentelli hade kommit, stannat stum
inför henne och därpå dragit sig tillbaka. Sedan
hade han förklarat, att hans beundran öfverväldigade
honom.
</p>

<p>
Hon log vid denna hågkomst och räckte
honom sin hand.
</p>

<p>
»Sätt eder, min vän, och låt oss tala förtroligt
den timme, som ännu beskärs oss! Törhända
ses vi dock snarliga åter.»
</p>

<p>
»Därom vill jag dagligen anropa madonnan,»
utbrast Pimentelli lidelsefullt. »Till dess skall
jag söka min tröst i betraktandet af det konterfej
eders majestät så nådigt skänkt min konung.»
</p>

<p>
»Bourdons målning af mig till häst?» Kristina
lutade sig emot honom. »Hvarför önskade
eder herre mig just konterfejad till häst?»
</p>

<p>
Pimentelli syntes förvirrad. Slutligen tryckte
han en kyss mot drottningens kjortelfåll och
stammade:
</p>

<p>
»Värdigas tillgifva mig, eders nåde, men jag
vågade föreslå honom denna situation, hvilken
från första stunden jag såg eder blifvit mig ett
oförgätligt minne.»
</p>

<p>
<a id="page-257" class="pagenum" title="257"></a>
Hon makade undan de böljande lockarna
från pannan och satte sig upp i stolen.
</p>

<p>
»Ack, min vän, på något oförgätligt under
i solen tror jag icke. Från tidiga ungdomsdagar
hade jag en vän &mdash; I må gärna veta, att jag
menar Magnus De la Gardie. Han svor mig
undersåtlig trohet och lydnad. Icke förty har
han under de sista åren städse sökt komma obehag
åstad. Han har trängt sig framom alla sägandes,
att så vore min vilja, och när jag för
hans oförskämdhet att utan skäl vilja störta mina
trotjänare Steinberg och Schlippenbach genom
påstående, att de förtalat mig, nödgades skilja
honom från hofvet, uppträder han som en fräck
och svulten tiggare. &mdash; Aldrig anade jag, att
slikt skulle spörjas om den, jag en gång nämnde
landets främste ädling.»
</p>

<p>
»Tyvärr mäktar jag intet säga till hans försvar.
Han har alltid synts mig vara en narr.»
</p>

<p>
Kristina rynkade de tjocka ögonbrynen och
såg skarpt på honom.
</p>

<p>
»I dömer död man, Pimentelli, minns det!
För mig och under mitt välde är han död. &mdash;
Så ändas tidt det, som här i lifvet kallas oförgängligt.
Men nu vilja vi allenast orda om rikets
angelägenheter. Jag har ännu ett par spörsmål
att göra eder.»
</p>

<p>
Hennes tonfall hade plötsligt fått en kylig
behärskning, och hennes ord föllo klara och
fasta, som ärnade att upptecknas. Allenast blicken
var densamma som hos zigenerskan, lysande,
full af ömhet.
</p>

<div class="chapter">

<h2 class="chapter" id="chapter-0-14">
<a id="page-258" class="pagenum" title="258"></a>
<span class="line1">XIV.</span><br />
<span class="line2">Afskedet från tronen.</span>
</h2>

</div>

<p class="first">
<span class="firstchar">D</span><span class="postfirstchar">en</span> sjätte juni, den dag, som blifvit
utsatt till drottningens tronafsägelse, hade
ingått strålande klar. Solen guldmålade slottets
östra mur och öste ut skimrande ljusfloder öfver
blekeplanen och örtagården, där salvia och rosmarin
doftade krydda och honung ut öfver gångarnas
vindlingar.
</p>

<p>
I sitt öppna sängkammarfönster stod Kristina
med de nakna armarna stödda mot den
breda fönsterposten. Tätt utanför, så nära
henne, att hon förnam vingsuset som flämtande
andedräkt mot sina kinder, flögo ifriga och beställsamma
fåglar, sjungande under arbetet. De
sträckte icke flykten långt, boet, maka och ungar
bidade dem, och det gällde att sörja för de sina.
</p>

<p>
»Hvad det dock är ondt om vildfåglar,»
sade Kristina halfhögt för sig själf. »Du store
Fader därofvan, så underligt tama och små varelser
du låtit fortplanta sig i din värld! De
våga icke beträda ensliga vildmarksstigar.»
</p>

<p>
Hon mumlade fram dessa tankar, under det
hennes blick gled ut öfver staden och vägarna
omkring den.
</p>

<p>
Det fordom så mäktiga Aros hade krympt
samman till en liten by med låga hus. Det
enda, som minde om storhetstiden, var kyrkan.
Dess klockor ringde i den sommarfagra morgonen
med ljus och varm klang, hvilken på lätta
luftböljor sväfvade ut öfver Upplands bördiga
åkrar och flacka gärden.
</p>

<p>
<a id="page-259" class="pagenum" title="259"></a>
Uppsala hade aldrig blifvit för Kristina hvad
Stockholm en gång var, och hon skildes utan
saknad från denna sin tillfälliga uppehållsort,
hvilken hon valt allenast för att vara friare i
sina handlingar. För akademien, Sten Stures
stora skapelse, hyste hon visserligen ett lefvande
intresse, men hon skulle säkerligen ej behöfva
sakna fäste för sina vetenskapliga sträfvanden
i utlandet heller.
</p>

<p>
Drottningens blick vandrade åter håglöst ut
mot de i gröna täppor inbäddade stugorna,
skilda af smala, gropiga gator. &mdash; Öfverallt syntes
en myckenhet folk, de flesta i mörka och tunga
kläder trots sommarvärmen.
</p>

<p>
De skulle ju följa en drottning till grafven,
och änskönt de redan samma dag skulle se en
konung uppstiga på den lediga tronen, var den
första akten för dem af större betydelse.
</p>

<p>
De sade sig nu i afskedets stund, att fröken
Kerstin fuller varit dem till stor hugnad, när
de vändt sig till henne med sin nöd. Hvad
det månde blifva af denne nye konung, som
mot deras vilja vardt dem beskärd, kunde ännu
ingen veta.
</p>

<p>
Kristina såg ut öfver det folk, hon frivilligt
stötte ifrån sig, och hjärtat slog tungt, som om
en klocka klämtat i hennes bröst. Det vore törhända
till olycka, att hon drog sina färde, men
vore det ej till än större men, om hon stannade?
Hon kunde dock aldrig i evighet lära
sig af hjärtat älska detta land, detta folk, så
kärft och torftigt och likväl så sällsamt själfförnöjdt.
</p>

<p>
<a id="page-260" class="pagenum" title="260"></a>
Med en otålig rörelse lade hon armarna
bakom nacken, och de blå ögonen höjde sig
mot den klara rymden som mot en oändlig slätt.
</p>

<p>
Få &mdash; hart när inga vänner lämnade hon
kvar i Sverige. Kretsen omkring henne hade
glesnat, och töfvade hon längre att bjuda farväl,
skulle hon törhända få upplefva den stund, då
alla vände sig med hätskt och afvogt sinne ifrån
henne. Domen öfver grefve Magnus kunde de
mäktiga icke tillgifva henne, och folket knotade
i tysthet öfver Messeniernas grymma afrättning.
Hon visste det; man lät öfverallt besticka sig
af uppviglare och hetsmakare. Ingenstädes unnades
henne ro.
</p>

<p>
Den hvita silkeskjorteln föll i styfva veck
omkring hennes lilla magra gestalt. Ansiktet
föreföll blekt och smalt efter nattens många
genomvakade timmar, och öfver pannan låg ett
drag af tankedigert allvar. Hvad hon kände sig
trött, och dock hade hon en hel dags mödosamma
ceremoniel att uppfylla, innan hon ändtligen
för alltid finge blifva kvitt de plikter, som
likt järnkrampor lådde vid tronen.
</p>

<p>
En snyftning bakom henne kom henne att
vända sig om. Ett varmt, tacksamt leende gled
öfver hennes läppar:
</p>

<p>
»Min trogna Ebba!» Hon bredde ut sina
armar mot grefve Jakob De la Gardies unga
maka. »Är det för min skull I gråter?»
</p>

<p>
La belle comtesse torkade förvirrad ögonen.
</p>

<p>
»Tillgif, eders majestät, men jag är så bedröfvad,
att jag platt intet mäktar visa ett gladt
ansikte. I tager all min fröjd med eder.»
</p>

<p>
<a id="page-261" class="pagenum" title="261"></a>
»Säg icke så, vackra Ebba, ett täckeligt fruntimmers
glädje har många namn, min allenast
ett: Frihet!»
</p>

<p>
Hon såg på det ur, hvilket hon lagt på
ett bord bredvid sig. Den utsökta emaljmålning,
som prydde det, framställde henne själf som
jaktens, segerns och hafvets gudinna. Nu ägnade
hon dock ingen uppmärksamhet åt denna
lysande allegori. Visarens gång föreföll henne
icke snabb nog.
</p>

<p>
»Intet sliter på själen så som väntan,» utbrast
hon häftigt, »sedan klockan fem har jag
bidat prinsen och riksråden. Hvarför låter man
mig ej gå, som man släpper en frigifven fånge.
Ingen lärer förmena, att jag förskyller tack för
min gärning.»
</p>

<p>
Hon vandrade med korta, snabba steg af
och an. Hennes klacklösa skor klapprade lätt
mot det inlagda golfvet, och hennes klänning
prasslade, annars var allt tyst.
</p>

<p>
Slutligen sporde drottningen:
</p>

<p>
»Hvad är klockan, ma belle?»
</p>

<p>
»Strax åtta, eders majestät.»
</p>

<p>
»En lång morgon är sålunda snart liden.»
Drottningen stampade med foten. »Mina rådsherrar
synas mig vara rätt makliga nu, sedan
de fått alla dokumenter i handom; min tid räkna
de för intet. &mdash; Vet I hvad längtan är, grefvinna?»
</p>

<p>
»För mig har den utgjorts af åstundan att tillbringa
hvarje stund i eders nådes närhet.»
</p>

<p>
»Eder ljufva mun formerar fast ljufveliga
ord,» Kristina log blidt, »men jag vill låta eder
<a id="page-262" class="pagenum" title="262"></a>
veta, hurudan min längtan är: den är hafvets
brus i storm, intet har hitintills mäktat tysta den.
Så högt ryter den understundom, att jag själf
darrar för dess kraft.»
</p>

<p>
»Och hvart längtar I, nådigaste drottning?»
</p>

<p>
Ett bittert, vemodigt drag förvred Kristinas
anlete, när hon genmälte:
</p>

<p>
»Jag längtar efter något, jag kunde nämna
lycka för min kropp och själ. Jag hungrar, grefvinna,
men i mina fäders land finns ingen spis,
som förmår mätta mig.»
</p>

<p>
Nu anmäldes prinsen och riksråden.
</p>

<p>
Kristina stod en sekund orörlig, och ögonen
mörknade af djupa, inre kval, men hon återvann
genast sitt lugn och gick med fasta steg
in i förmaket, där hon vänligt och öfverraskande
gladt hälsade de församlade.
</p>

<p>
När hon blef varse prinsens kolsvarta taftsklädning,
ryckte det ironiskt kring hennes uttrycksfulla
mun, men hon sade intet, räckte honom
allenast med mycken värdighet handen.
</p>

<p>
»Väl mött,» sade hon hjärtligt, »nu går en
ny dags sol upp för eder, käre frände.»
</p>

<p>
Karl Gustaf svarade sirligt och betänksamt,
uppmanande sin höga fränka att återtaga afsägelsen,
då han och alla rikets andra undersåtar
mycket traktade efter att få behålla henne.
</p>

<p>
Kristina skrattade högt.
</p>

<p>
»Spara på krutet, eders höghet, I offrar för
många äresalfvor på den löpande haren! Tacka
I försynen och mig för att I nu står färdig att
<a id="page-263" class="pagenum" title="263"></a>
sätta en krona på. Krigarehatten har I burit
länge nog.» Hon vände sig till rikskansleren,
som grånad och böjd stod främst bland herrarna.
»Gref Axel, är I beredd att på riddarsalen
uppläsa renunciationsbrefvet, som eder
plikt är?»
</p>

<p>
»Nej, eders nåde, icke till något pris gör
jag detta,» svarade den gamle statsmannen.
»Eder salig herr fader har ålagt mig att intill
min dödsstund främja eder regering, och det
svärjer jag, att vore min graf öppen bredvid
mig, stege jag hellre lefvande ned i den än jag
sveke ett gifvet ord.»
</p>

<p>
»Våra meningar ha tidt törnat med udden
mot hvarandra. Denna gång har I brutit min
vilja. Herr Schering Rosenhane hyser förvisso
ej slika betänkligheter.» Kristina nickade åt
denne nye rådsherre, men hennes blick stannade
icke på honom. Oförtöfvadt närmade hon
sig riksdrotsen.
</p>

<p>
»Af eder, gref Per, väntar jag att bli hulpen,
när min krona för alltid skall tagas af,» sade
hon trotsigt, ty hon visste, att han skulle neka
att bistå henne i denna handling.
</p>

<p>
Grefven till Visingsborg, mannen med det
ridderliga, stolta sinnet och de veka, svårmodiga
tankarna, steg höfviskt bugande fram till drottningen.
</p>

<p>
»Allernådigste drottning,» sade han allvarligt.
»Med förunderligen stor glädje satte jag
en gång kronan på edert unga hufvud, välsignande
den dag, som skänkt oss Gustaf Adolfs
dotter. Intet kan förmå mig att lyfta detta äretecken
<a id="page-264" class="pagenum" title="264"></a>
af eder hjässa, där det rätteligen borde
varda den skönsta prydnad alla edra lefnadsdagar.
Dock &mdash; därom må I själf låta &mdash; jag
har älskat eder med en faders kärlek och en
undersåtes vördnad, aldrig förgätandes, att I
var min kunglige väns och hela Sveriges hopp.»
</p>

<p>
Kristinas ögon fylldes af heta tårar, men
hon tvang dem tillbaka och sade sakta med
skälfvande djup röst:
</p>

<p>
»Må vi nu ej spilla flera ord förgäfves.
Edert redliga svar aktar jag högt, gref Per, och
ber eder fara fort med eder vänskap för Kristina
af Sverige. Vi skola nu inte låta ständerna
bida längre.»
</p>

<p>
Axel Oxenstierna ryckte till, som om en
häftig smärta genomilat hans leder, och hans
gång var vacklande, när han trädde fram till
drottningen för att gifva henne riksäpplet i den
vänstra handen.
</p>

<p>
Riksamiralen Gabriel Oxenstierna öfverlämnade
spiran, under det att tårarna oafbrutet
rullade ned för hans väderbitna ansikte och samlade
sig i det korta skägget, hvarifrån de droppade
ned på den dyrbara, lysande klädningen.
</p>

<p>
Iförd hela sin kungliga skrud skred drottningen
fram, följd af rådet, hofvet och adeln.
De tre ofrälse stånden mötte i riddarsalen.
</p>

<p>
Från åskådarläktarna stirrade tusentals ögon
ned på den unga drottningen, som med rak och
säker hållning intog tronstolen.
</p>

<p>
Fruntimren hviskade med gråtmilda röster,
att det var densamma, som grefve Magnus De
<a id="page-265" class="pagenum" title="265"></a>
la Gardie låtit förfärdiga af rent silfver och
skänkt åt hennes majestät vid kröningen. Och
nu fick den stackars grefven icke ens visa sig.
</p>

<p>
Trängseln härinne var olidlig. Man knuffades
och svor. Damerna icke minst. Något så
märkligt hade man tillförene aldrig bevistat, och
hvar och en ville komma i åtnjutande af främsta
platsen. Den, som törhända föreföll mest oberörd,
var drottningen själf. Hennes blå ögon
med den förunderligt kallt klara blicken strålade
ut öfver församlingen forskande och djupa.
Kring de röda läpparna låg ett flyktigt, sorgset
och halft ovänligt leende, som tycktes spörja,
hvilken som här i salen vore hennes vän eller
fiende.
</p>

<p>
Hon lyssnade tydligen förströdd till den
skrift, hvilken hon själf affattat, och som skilde
henne från land och krona.
</p>

<p>
För henne allena stod det klart, att hon
afbördade sig ett folk, hvilket aldrig mäktat uppskatta
henne. De hade velat i henne se den
af riksförmyndarna till hörsamhet, dygd och
stilla gärningar uppfostrade Kristina. När hon
blef drottning efter sitt sinne, behagade hon
dem icke längre.
</p>

<p>
Trött, oändligen trött var hon på detta barkbrödsrike
med sina ödsliga skogar, höga berg
och fattiga kojor. Hon hade ej förmått förverkliga
sin barndomsdröm om ett enadt Skandinavien;
dess splittrade delar ömkade hon. I
heta böner hade hon åtrått kärlek till sitt ärfda
land, aldrig bönhördes hon. I afskedsstunden
<a id="page-266" class="pagenum" title="266"></a>
greps hon likväl af ångest öfver tomheten inom
sig, men till ingen kunde Gustaf Adolfs stolta
dotter förtro, att hon led själanöd. Högt skulle
hon bära sitt hufvud äfven utan krona.
</p>

<p>
Hon satt så stilla under hela afsägelseakten,
att en och annan uppe på läktaren förmenade,
det drottningen mistat sansen, men så snart prins
Karl Gustaf, hvilken af Schering Rosenhane mottagit
skriften, djupt bugande återlämnat densamma
till sin fränka, reste hon sig snabbt och
vinkade åt riksämbetsmännen att mottaga regalierna.
</p>

<p>
Alla lydde utom grefve Per. Orörlig och
stum stod han kvar på sin plats, och hans blick
riktades med bedjande hundtrofasthet på den
unga härskarinnan.
</p>

<p>
Kristinas stränga ansikte blef plötsligt mildt
och varmt. Hon lyfte själf af kronan och tog
ett par steg fram mot riksdrotsen.
</p>

<p>
»Tack,» hviskade hon, när hon öfverlämnade
den gyllene klenoden i hans händer, »I har
skänkt mig ett ljust minne!»
</p>

<p>
Sedan axlade hon brådskande af sig den
skarlakansröda kröningsmanteln och stod så ett
ögonblick, som lättad från alla tyngande bördor.
Långsamt, värdigt, och som beredde hvarje steg
henne en njutning, skred hon därpå ned för trontrappan.
På sista steget stannade hon. Utan
lång förberedelse och utan tvekan talade hon
därifrån med klar, fast stämma ut öfver salen,
där andlös tystnad rådde.
</p>

<p>
Men under det hon framförde de väl öfvertänkta
<a id="page-267" class="pagenum" title="267"></a>
orden, begynte man redan halft förvåna
sig öfver, att denna lilla kvinna i den enkla,
hvita klädningen verkligen helt nyss hållit spiran
i sin hand och regerat höga och låga. Hon stod
där nu så ensam, så ringa, syntes det, i hela
denna lysande samling, hvilken innan dagen var
liden i jubel skulle utropa den nye konungens
namn och prisa hans dygder.
</p>

<p class="end">
SLUT.
</p>

<div class="trnote chapter">
<p class="transnote">
Noteringar:
</p>

<p>
Originalets grammatik, stavning och interpunktion har bibehållits.
Ett antal uppenbarliga fel har rättats utan notis.
Ytterligare fel har rättats som följande (innan/efter):
</p>



<ul>

<li>
... »I sitter så <span class="underline">rum</span>, Kristina,» bannades farsystern ...<br />
... »I sitter så <a href="#corr-0"><span class="underline">krum</span></a>, Kristina,» bannades farsystern ...<br />
</li>

<li>
... »Större är ingens makt <span class="underline">är</span> snillets, och Nordens ...<br />
... »Större är ingens makt <a href="#corr-2"><span class="underline">än</span></a> snillets, och Nordens ...<br />
</li>

<li>
... så fast trampat slottets golf som i detta <span class="underline">ögon-</span> ...<br />
... så fast trampat slottets golf som i detta <a href="#corr-3"><span class="underline">ögonblick</span></a> ...<br />
</li>

<li>
... <span class="underline">Gör</span> edert eget bästa anbefaller jag eder ...<br />
... <a href="#corr-4"><span class="underline">För</span></a> edert eget bästa anbefaller jag eder ...<br />
</li>

<li>
... upp det usla <span class="underline">pepperet</span>! &mdash; Jag minns nu. Hertigen ...<br />
... upp det usla <a href="#corr-17"><span class="underline">papperet</span></a>! &mdash; Jag minns nu. Hertigen ...<br />
</li>

<li>
... Kristina lyfte på <span class="underline">maskinen</span>, då värmen begynte ...<br />
... Kristina lyfte på <a href="#corr-23"><span class="underline">masken</span></a>, då värmen begynte ...<br />
</li>
</ul>
</div>









<pre>





End of the Project Gutenberg EBook of Drottning Moi-Même, by 
Elisabeth Kuylenstierna-Wenster

*** END OF THIS PROJECT GUTENBERG EBOOK DROTTNING MOI-MÊME ***

***** This file should be named 59921-h.htm or 59921-h.zip *****
This and all associated files of various formats will be found in:
        http://www.gutenberg.org/5/9/9/2/59921/

Produced by Gun-Britt Carlsson, Lars-Håkan Svensson, Jens
Sadowski, and the Online Distributed Proofreading Team at
http://www.pgdp.net


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
